БАМБ ЦЕЦГ
НҮР ҮГ 
Бичәч күүнд йиринә олар бичг ирнә. Болв мини авдг бичгүд дундас нурһлҗ ик зунь - «Бамб цецгин»  тускар. Бичдгнь - медәтнр чигн, баһчуд чигн. Зәрминь «яһҗ, юунас авн дегтрән эклҗ бичсн»  төр соньмсана. Зәрмнь «тер үзүлсн улс лавта бәәсм-угав?»  гилднә. 
Тегәд, мана Хальмг дегтр һарһач «Бамб цецгиг»  хойрдад барлҗах учрар, энүг дахулад, тер сурврмудт хәрү өгм дүцгә, бичкн нүр үг таднд, хәәртә умшачнр, нерәдҗәнәв. 
… 1955 җилин июнь. Аральскд «Киров»  гидг ик кермд сууҗанав. Мини йовх хаалһм - теңгсин нег көвәһәс талдан көвә күртл - Хасгин нутгас Узбекистан орҗанав. 
Тер ут хаалһд намла нег соньн күн харһсн, адһад келчкхс биш, би «Бамб цецгәрн»  чигн, бичәч хүвәрн чигн, түүнд оньдин огцгәв. Күүндә йовтл партизан болҗ һарчана. «Андрей»  гидг отрядын комиссар. 
- Намий? Келит, эврәннь тускар, - гиҗ би сурҗанав. 
- Уга, би … - Зөвәр тулҗаһад: - Бадмин тускар чамд келсв … 
- Альк? Адучин? 
- Чи, таньдг билчи? - залу сарвлзад одва. 
- Э-э, бидн нег хотна болдг, наһцхм билә … 
- Юн? Кенәвч, тегәд? - залу йосндан өврҗәнә. 
Тиигн гихнь, Дорҗ Бадмаевич Бадмаев, бас теңгс көвән, мана Ик-Баһуда болҗана. Әк-эцким чигн, ах-дүүһим чигн кевтнь таньдг, нам элгм гиҗәнә. Эврән - Цомга: мана Зүрмтин туснь, тентл хаҗуд бәәдг бичкн хотнас болна. 
Ода би йосндан өврҗәнәв. Түңгим Дорҗ Бадмаевич медәд, нөкд болс гиҗәх өңгтә: 
- Д-Доҗа гиҗ соңслчи? 
- Соңсла … Ду чигн меднәв … 
- Намий? - гиһәд залу инәҗәнә. 
- Юн гиҗ? 
- Доҗан халтр мөрн дорасн хатрад һарна гиҗ … Та - болҗахмта? 
Дорҗ Бадмаевич тагчг зуг мусхлзад инәхәс биш: кесг-кесг сергәгдҗ йовх кевтә. 
Би «нә, одак келх болсан кезә эклнә»  гисәр, седкләр адһад бәәнәв. Олн-әмтн дундан келн болад, нер туурсн комиссарин тускар зүсн- зүүл келвр - Күчринь чигн, беркинь чигн - соцслав. Болв сән, өөрхн меддг, хамдан партизанд йовсн күүнә келвр гидг - оңгдан. Тодрха деерән күцц болх гиһәд санчкхла - тесхд берк! 
Мана Хальмг теегт, тегш болчкад нүцкн, бултдгнь - бәг, сүүдрлх модн, бут уга һазрт, хортна дунднь орҗ, түүнлә ноолда кенә гидг. Тер ноолда мергәр йовсн улсин зөрг үзә-медә бәәҗ, бииснь, эврә дурар, үклин өмнәс сөрнә гидг … Мел эн хамгиг кевтнь медә, тоола биләв. Болв Дорҗ Бадмаевичин келснь, намаг зөвәр чичрүләд авб гихәс. Түдү дүңгә! Түүнәс нааран соңссн хамгм «өдрин киләсн, сөөһин зүүдн»  болад, нам-зөрәд гихв, яахв? - түрүн литературн ишкдлән Кесм тер: «Бамб цецг»  гидг келвр орсар бичүв: Дорҗ Бадмаевич умшад, таасва Тер хоорнд хойр җил давад, һазрадан күрч ирүв. Октябрин 40 җилин өөнд белдвр кегдҗәсн, тегәд, урн үгәр Танһчин марһан зарлгдва Зөрәд, эврәннь «Бамб цецгән»  өгчәнәв Генткн - хойрдгч мөрә авнала! Эннь намаг, илднь келх кергтә, байрлулна чигн, нег үлү омгшулва. Болв үтүнә ик туснь талдан. Келвр барт һарсна хөөн олн-олн шин үүрмүдтә болув. Күн болһн, Адучин Бадмин тускар, (келврт - Бамб цецг) үзсән, соңссан, медсән намд келдг болва, бичнә. Улм зөрҗәнәв: тер зөрмг баатрин тускар документальн түүк бичс гиҗ санҗанав. Архивин материал, хамдан көдлҗ, церглҗ йовсн, үзҗ, медҗ йовсн улсин келвр болн нань чигн хамгиг - соңссн, бичҗ, нам зурҗ авсн - сән гидгәр шинҗлҗәнәв. 
Тегәд, кевтнь шалһад-шүүһәд, йилһәд, негдүләд авад ирхлә, бичкн түүнәс давн гисн болад, ик, өргн аһу кергләд бәәвә. Яахв - роман экләд бичсм тер … Дегтр болҗ «Бамб цецг»  1965 җил хальмг келәр, хөөтнднь орс келәр Элстд барлгдла. Хөөннь Москвад бас барлгдҗ һарла. «Бамб цецгд»  онц дүр болһн - лавта, үзҗ, медҗ, йовсн улсин бәәдл-янзта гих кергтә. Зуг эн документальн үүдәвр биш. Дегтрт бичәчин немр чигн йовна, зәрм үүлдвр цаг, ормарн чигн сольгдсн харһна. Үлгүрләд келхнь, майор Харадан Увш. Эн дүриг би Харайкин Увш гидг күүнәс бичсм ил - бас майор, бас мана Зурмтин, Адучин Бадмин эркн Үүрнь. Тегәд, гихлтә, намд чигн, Харайкин Увшд чигн, зәрмнь инәсн-наадсн болад: «тер майор басл нег таньдг күүнә бәәдлтә»  гилднә. Гергинь чигн эмчиг бас таньцхана. Болв мини келхм, Харадан Увш тер бийнь Харайкин Увш биш. 
Хөөчнр - Цаһан, Хар, Аиҗг, тер мет Тулеген-аһа, хасг эмгн, офицер. Нестеренко болн нань чигн-цуһар эврәннь туслң хайгта: - зәрмләнь хамдан бәәх, көдлх чигн, зәрмләнь нам сүл зүсм өдмгән чигн хувалцх намд харһҗ йовла. 
Комиссар Бамб цецг гихлә - журналист болн партийн көдләч Адучин Бадмин бәәсн бәәдлинь, хурц келинь, ахр насинь, тууҗ болсн зөргинь кевтнь биидән шйңгрүлснь лавта. Минь энүнд бичәчин немр гих юмн йир уга. 
Нам му, хаҗһр хамгнь бас эврәннь кев- бәәдлтә. Иим, чимнь чигн романд элвг. Келхд, обер-лейтенант Түҗгрә Бадмин дуриг нег анднас бичләв. Мел шидрхн гишңг, дәәнә цагт татсн үүлнь илдәд, урва доскиг олна өшән күцснь тер … 
Эн саамд зөвәр чиклвр кеһәд, ю-ку немәд, энд-тенд хасад, «Бамб цецгиг»  яссн болув. Лавта ямаран болсинь ода тадн, хәәртә умшачнр, йилһтн. 
Деегшән доргшан хойр хәләҗ утдан сунсн, хойр ут, нег ахр эрәдин гермүд, нег-негән дахҗ цувлдад, уульнцар орад ирсн күүнд «Зурмт селән зөвәр бәәҗ»  гиҗ санмар җиирнә Болв эн дегд икд орх селән биш. Гермүднь гихлә, теңгс көвә хаҗуһар йиринә элвг болдг, хулсн моңһл хойрар күчләд кесн, шавр-шавр гермүд. Хая- хаяд модн гермүд харһна. Эдн болхла - мел лавта сәәнәр кегдсн, ке, сарул төләдән, наадк «муучудтан»  залмҗ болад, селәнә өңгинь ясна. Терзин хааһүлнь чигн, ора-дееврнь чигн эрдмин сәәнәр күцәгдсн, сиилврнь - нәрнәр кеерүлгдсн, дегд дүмбр болҗ медгднә. Селәнә деед өмн бийднь өндр хар толһа үзгднә. Энүн деер хойр цац, хаҗуднь зөвәр өндр вышк тәвгдсн, ики холд харвҗах харулч мет бәәнә. Тер өндр толһа «Цацан толһа»  Зурмтин дорд ар үзгтнь - Удһна цаһам гиһәд, ик нур делвәһәд, эң зах уга кевтә холдан цәәһәд, нарна толянла авлцҗ, күүнә нүднд солңһтрна Терүнәс Амбуһин хоолар дамҗад, селәнә ардк бичкн һолар усн түргләд, Цомгин өмнәһәр, Күрә, Дондг хәләһәд урсна. Зун ирәд оркхла дегд халун болна. Халун, гертәс һаза һархиг гетәд, күүнә өмнәс һалар киилнә. Эргнд мел шатад, шарлад, хумхарҗ одна. Тер цагт орх нүкн олдл уга генүлнә. 
Болв бичкдүдт минь иим цагас сәнь уга. Эдн болхла, нурһлҗ усн дотр кевтнә. Көвәһәр урһсн хулсн-зегснд соһа малтад суулдна. 
… Халун чигн өдр. Зурмтин ардк һолын көвәд хойр залу элсн деер зергләд кевтнә. Хаҗуднь арв һар бичкдүд, нурһлҗ мел көвүд, суулдна. Усна иргд сән. Болв зуг һанцхн ишкм уралан кехлә, тавгин арсн хуухрад унхдан күрнә, нам уңһдад утан һарсн болҗ медгднә. Түдү дүңгәһәр элсн цонҗ. Арһ-йир уснд. Тегәд, бәәҗ-бәәҗәһәд ик-бичкн уга булхад: зәрмнь ус бүлвәләд зәрмнь хоорндан ус цацад, шуугна. Ик бичкн гих юмн уга. Эдн цуһар көөлдәд наачана. Бичкдүдт нань юн кергтә? Шууга ядҗах улс ниргәд, дунь деер һарад, инәсн-хәәкрсн дүүрәнь эргнд цеңнәд бәәнә. Генткн, селән талас нег һарарн хувцнавнь хорма бәрсн, наадк һарарн нүдндән сүүдр кеҗ гердсн, өндр шар эмгн хурдлад һарад ирв. Тер дарунь хойр һарарн селн дайлад: «Саклу-у- шка! … Саклу-у-шка!»  гиҗ хәәкрәд үкс гүүхәрн һолур аашна. Хатмл хар көвүн дурго болсар, адһм угаһар уснас һарад, һурнисн бәәдләр нүдән нухҗ тосад: - Яахмб? Хәәкрәд, гүүлдәд, наадулх чигн биш, - гиҗ уульңнв. Эмгн, эләһәс һууҗмлан харсҗах така мет, көвүн деер элкдәд, ки сулдхл уга кесг саамлҗ дәркләд, һараснь авад көтләд, үкс герүрн адһв. Келхәс зуг: - «Наадхас оңгдан чамд ухан уга … Цаачн ямаран цаг болҗахинь … Дә-ән!..»  гиһәд оркснь, һол дунд йовсн Бадмин чикнд хадгдад одв. - Увш, соңсвчи? Увш, һар! - гиҗ Бадм хәәкрн, бийнь эрг тал адһҗ уснас һарн, эмгиг күцҗ ирәд: 
- Та юн гиҗ келвт? - болна. Тернь нам хәрү өгхш, «голс»  гиһәд хәлән, көвүһән көтләд, өмнкәсн улм чаңһар герүрн адһна. Арһан барад, Бадм эмгнә һарас шүүрәд, татад зогсаһад, сурна: 
- Юн болҗ? Яһҗ? - Юн болх билә гисн? Теңгр цокна гидг эн! Дәрк! Дәрк! 
- Яһҗ? Юн болҗ? Келхнт! 
- Яах билә! Цаачн, саакла әдләр, цаһачуд орад аашдгҗн. Минь ода арадива келвә. Әрлә, нарнла урлдад дәврҗ, дәрк минь, - гиһәд эмгн белдк альчурарн нүдән арчад, йовхар седсн бийнь, Бадмин чирә-зүс хәлән, невчк, тогтнсн бәәдл һарв. 
- Арвн йисдгч җил эс меднч, Кедм? Лагаһар, Боран селәһәр, Зурмтар цаһан церг орҗ ирсн бәәнм. Басл күчр зовлң үзүллә, кезә мартхв! Санад оркхнь, зүркм ода, бийнь ишкрнә. 
Тагчг бәәсн Бадм, генткн, серсн кевтә сана авад: 
- Уга, тиим биш, тиим болх зөв уга! Тер цаг альд йовдв? Дән эклҗ чигн гий, кезәнь тегәд нааран күрч ирдмб? Мана орн-нутг ямаран? Захнь альд бәәнә? Та ээҗ мел киидән гүүҗ йовнат. Бичә тиигҗ әмт шуугатн, төвкнтн, - гинә. 
Ардаснь Увш күцәд ирв. Эмгн цааран һарв. Бадмин келснд невчк седклнь төвкнсн бийнь, зөвәр адһсар үкс-үкс ишкәд йовна. Көвүнь хаҗуднь бөгшн хатрад, нусан татад, шугшад йовна. Бадм Увш хойр бас селән тал адһв … 
Асхлад, серүн орсна хөөн, цаһан бор мөр зүүсн тергнд хойр үр суусн, селәнә дундаһар хатрулад һарв. 
1. 
Сөөни бийднь йовад Оляд күрч ирцхәв. Удсн уга. Сөөлңкә бөдүн дууһарн «аашнав»  гисн докъя өгәд хойр давхр цаһан керм Иҗлин дунд үзгдсн болла, на-ца гилдәд әмтн бедртл, пристаньд ирәд зогсад бәәв. Энүнә төгән шүрүнд һарсн дольгань, ард-ардасн көөлдҗ эрг цокад, саамлҗ шуукрад, хәрү һарчкад дакн ирәд, цокх болһндан түргәд ус цацад, тернь таасгдсн кевтә кесг дакҗ давтад, көөсрхәд бәәнә. 
Кермд ирсн улс буулдҗ одв. Йовх улс адһлдв. Увш Бадм хойр кермин барун бийд һарч ирәд, түүмр-һалд хөрлт кех дүүрң элстә яршг бәәсн деер суув. Эн хойр тагчг. Тус-тустан уха туңһаҗ йовх өңгтә. Бадм суусн ормасн босад, төмр керсг түшәд зогссн, Иҗлин ус хәләһәд … тернь дала шууган угаһар буль-буль гиһәд, хойр әңгрҗ, әргдәд, төвшүнәр теңгс хәләһәд урсад бәәнә. 
Саак сөөлңкә дууһарн хәәкрчкәд, керм һолын тал дунд күрәд эргн, Әәдрх хәләһәд һарв. Генткн Бадм хәрү эргәд: 
- Чи Манҗла эс харһвчи? - гинә. - Алькла? - Мартчквчи? Гелң болдган хай гиһәд, бидн хойр терүг бәрҗ авад, өдр өнҗәд гилтә эдлгәд … - Э-э, - гиҗ Увш инәмсклв. - Нег дакҗ, эс меднч, бидн лавшгинь үр-мәр кеһәд шуулсн бәәнм? Бидн чигн һәргтә бәәҗвдн. Лавшгинь шуулхла гелңг болдган хайх гисн, маңһдуртнь улм сән, терүнәсн шиниг өмсҗ ирвш. Бичә кел! Өрүнднь, шин лавшгта, саак кевәрн нег нүдән дарсн нимгн шар Манҗ нанд үзгдхләнь, би басл алңгтрсн болдг. Мис кевтә альдас чигн, кедү дүңгә шүрүтәһәр хайсн бийнь, йиринә дөрв көлдәд бәәх юмн бәәҗлм энч гиҗ тиигхд санлав. Болв лавшг шуулҗ кех көдлмш биш бәәҗ, - гиҗ Бадмнь келәд мусхлзв. 
- Тиим боллго, - гиҗ Увш үүрән дөңнв. - Хөөннь бииснь лавшган шу цокад, гелңгәсн хар болсн, ямаран әвртә көдлмшчнр тедн дундас һарв болһнач? 
- Болһнач гисни юн үгв? Би тедн дунд эрк биш көдлмш кеһәд йовхла, чи тенд һазрин нег захд церглҗ, җилд эс гиҗ хойр җилд нег амрлһнд ирнәлмч. Тегәд, намас яһҗ давҗ меддмчи? Ода Манҗиг хәләлч. Колхоздан эркн күн, 
- гиҗ Бадм хәрү өгв. - Терчн үнн. Бидн хойр чигн үнн һалздуд бәәҗвди: Манас даву альвн селәнд, нам Баһуд бийд бәәсн болхий? Би өөмҗ йовад, шиләр шивәд, бичкн Боован толһа цоолсиг эс меднчи? Алад бәәснь тер болҗана. Түүнә бийиннь хүв. Өдмгнь чиләд уга бәәсн болҗана, - гиһәд Увш кесг дакҗ шагшрна. Бадм мусг инәмскләд: «бичә кел, лавта эрлгүд бәә-җвдн»  , гинә. Тиигәд баһ-бичкнә туск күүндвр төгснә. Эн хойр кесгтән ду һархш. Керм ардан ик хаалһ татад, урсхл өрәд, күчңгдсн кевәр сүүкнәд йовна. Эднә чееҗд, эднә толһад һанцхн төр һоллҗ йовхнь алдг уга. «Мана байрта җирһлиг, кесг арвн җилмүдин эргцд көлсән әрвллго, тосхҗ, цусан хармнлго харсҗ делгрүлсн сән-сәәхн тоотд, олн келн әмтнә ах- дүүһин иньглтд харшлҗ, хоран күргхәр йовх хортнас үлү дәәсн, теднәс даву хар мөртәнь орчлңгд ода деерән бәәхий?»  гисн, минь иим тоолвр тернь болҗана. 
Генткн өндәһәд: - Би дотран чамд җилвтәд йовнав, - гиҗ Бадм келв. - Тер өздңгүдәс чи ода өшәһән авч чадҗанач. Теднлә күрәд бәрлдәд хәләсн болхнь, тер кишго андн нохасас ата- марһаһан авсн болхнь гиһәд санад оркхла, дотркм киитрәд бәәнә. Элстүр ирн эрлһ өгнәв. 
- Увш дораһар үүрән хәләхлә, терүнәннь төгрг хар нүднь икдәд, машинә шам кевтә гилвкәд бәәнә. «Энд бас күн кергтә. Теднә дөңг угаһар бидн юмб?»  гиҗ келхәр седсн бийнь, ода зүткҗ энүнәс үг авч чадшгоһан медәд, тагчг бәәв. 
… Әәдрхнә аэродром. Цаһан-цаһан шовуд кевтә самолетс нарна толянла авлцҗ гилв-далв гиһәд, сальк өрәд хурдлад, нисәд һарад-чигн одна, ирәд буулдад чигн бәәнә. Әмтн йир элвг. Нег үлү цергә улс. Хәләхнь, цуһар мел нисәд йовад бәәнә. Һарһҗ ирсн улс - нурһлҗ мел күүкд улс - гергднь болх өңгтә, эгч-дүнь чигн биз, асхрулад, ду тәвәд уульснь соңсгдна. Ода яахв? Теднә зөв. Залусан ах-дүүһән җирһлин көләр, нәр-нааднд йовулҗахш, тиигтлән. Дән кесг дакҗ хар мөрән үзүләд оркснь мартгдад уга. Хальшрад бәәснь - олн. - Болвчн, дәәнд кү йовулна гидгчн халун юмн кевтә. Күүкд улсин зөв бәәҗ. Нанд биидм эвго болсн болад, седкл уйдад … Увшнь мусг инәһәд: - һазрин уга үг келдв күн? Юн гиҗәснч терв? Яһҗахмч, иигтлән урсх? - гиһәд Бадмин ээм цокна. Тернь шогт шогар хәрү өгч: «цергә күн оңданла: зүркнь болд! Сүрдхән чигн, уйдхан чигн медхш. Хая-хаяд күн нам чирмлднә гидг - Сормснь чигн көндрснь медгдхш», - гиҗ хусҗана. Удсн уга, Увшин йовх самолет белн болсинь радио зәңглв. Минь ода нег-негән шоглҗ, хусҗасн хойр, үкс теврлдв. Эс меддг улс эдниг һарлдсн ах-дү хойр гихм. Хойрулн әдл: зөвин дунд нурһта, дегд махльг чигн биш, дегд хатмлд чигн оршго, тиим. Хойрулн чигн болһамҗта, хурц хәләцтә, төгрг хар нүдтә. Хойрулн - чилм хар үсән хооран цокад самлсн … ахрар келхлә - ах-дү хойр. Зуг негнь цергә хувцта цевкәрәд таскарад бәәнә. Наадкнь - эңгин күүнә хувцта. Эн хойр теврлдәд-үмслдәд, салад, һаран авад мендлчкәд, дакн-дакн саамлад үмслдәд бәәнә. - Үр ах политрук! Нисх кем болчкв, - гисн дун арднь соңсгдв. Хәләхнь эн хойрин өөр баахн шар пилот зогсҗана. 
- Дүүтн? - гиҗ Бадмиг зааһад Увшас сурв. - Дүүһәс даву! - Тиигхлә, ахтн? - Нам ахас чигн даву! - Не, тиигхлә эгч болтха! - гиһәд пилот инәв. 
Дарунь гилтә самолет сальк өрәд хурдлҗ йовад, царцаха кевтә өсрәд, һазрас салсн болла, өөдләд, үүлн һацц уга болад холдад барань тасрв. Нег час шаху болад Элстин самолетд Бадм сууһад һарв. 
2. 
Июнь сарин сө. Сө гихәс биш, сар девшәд өөдән һарчксн, нам өдрлә әдл гишңг герлтә. Теңгрт үүлн уга. Хәләхнь, ики деер будн таалрҗах болҗ медгднә. Дару-дарунь «цәс»  гиһәд ракетс өөдән нисәд, хаһрад, тер эргнәм герлткнә. Тернь баһ гисн кевтә, прожекторин герл сольвлдад, теңгр негҗәд, булһчад бәәнә. Тегәд йиринә бийнь сарул сөөг, цуг эн тоот, өргәд келхлә, зү цуглулх дүңгәһәр герлткнә. Генткн-генткн товин дун лугшад ик хар модна деегәр һал падрад, деер-дора уга чичрәд, теңгр һазр негдсн болад одна. Бәәдлнь, дәәнә нүр зерглән ик хол болх өңг уга. Дүүрәд цергчнр суулдсн, зер-зев ачсн машид, ик хаалһар хурдлҗ ирәд, невчк арһулдад, җимәр хаҗиһәд, модн тал орад бәәнә. Эдн болхла, дала икәр шууга тач күрҗңиҗ уга, зөвәр бүрңкүтәд бәәсн кемд, бүтү ө-шуһу дотраһар, һотьвкҗ йовх җим хаалһ алдл уга, җивәд гишңг уралан йовҗ йовна. Цөн хонг хооран ах политрук Харадан Увш амрлһнд һарад, эврә һазрурн ирсн, һарсн селәндән эркн үүртәһән харһҗ, таварлад, унтхдан-унтад, өөмхдән-өөмәд, көвүд-күүкдт кесг соньн тууҗ келҗ өгәд … Церглҗәх корпуснь болхла зуна лагерьт зогсҗ бәәсн болдг. Ода юмб? Кен чигн күн, юуна тускар болвчн күүндвр-төр кетхә, йиринә тер хар мөртә «дән»  гидг үгиг сергәҗ келл уга иир бәәхш. Негнәннь һарсн һазр-усар орад күрч ирҗ. Наадкиннь гер-бүл яһснь темдг уга болна. Зәрмнь урдк дәәнд эцкән, ахан, дүүһән өгсн, зәрмнь эрүл-мендәсн хаһцсн чигн болна. Альк тоотинь келхв терүг?! Арһта болҗ бичә үзгдтхә гих кергтә болҗана. Наадад «дән»  гиҗ келсн болхий? Күүнд дәәсән хальдадг төләднь-тиигҗ эс нерәдснийи? Өдр ирвәс зәңг сән биш. Мана меҗәчнр берк зөрмг, бат кевәр хортыг тосад, әвртә гидгәр сөрлт өгч ноолдҗана. Болв, чидләс чидл давад, хортн дәврәд, шурһад орад, улм уралан гүүдәд йовна. Зәрм заставд чидлнь эс күрхлә, арһан бархларн, хойр хаҗуһарнь давад һарч одад, теднь бичкн арл болад, улан туган делскәд, үлдлә. Һалзурҗ йовх хортн һаруһан мел тоолхш, кергтән авчахш. Үксн-әмдрснь - һанз тәмк. Уралан ишкм кеснь олз гих бәәдлтә. Зәрмдән нег бичкн толһан төлә бүкл полкан геенә. Хамхрад, эвдрәд, шатад, үрәд бәәдг техникнь - теңкән уга. Меҗәчнрт нөкд болх, теднә күнд үүлдвринь хувалцх церг адһад, зәрмнь ирн, тер даруһан экләд дәәлдәд бәәнә - Тедн дунд, Харадан Увшин йовсн полк бас ирәд, амрлһн угаһар, хойр-һурвн хонгт дәәлдсн полк сольв, Эднә өмн бүкл корпус бәәх болҗ һарв. Бичкн өөдм деерәс дурнавар хәләхлә, өмннь бәәх тәрән дотр эрдни-шишән толһа мел чичрәд, көндрсн болад бәәнә. Салькар гихлә - тиим салькн чигн уга. «Хара йовдл биш»  гиҗ санад, Увш батальона командиртән келнә. Хоорндан зөвчләд, эрдни-шишә дотраһар кишгос мөлкәд, өөрдәд күрч ирчв гиһәд, уралан һарһад харул тәвнә. 
Болв тер асхнднь чигн, сөөднь чигн төвшүн болв гих кергтә. Зуг хая-хаяд хойр талас неҗәд- хошад хачкад, дакад тагчг болҗ одна. Өр цәәхин өргн дор товчнр ирҗ зогсад, товмудаң хортна өмнәс зөрүләд, бел кеһәд батрв. Сапермуд уралан һарад, зөвәр уухнар эргүләд минировать кев. Тагчг. 
Генткн «луг» гиһәд, һазр чичрәд одв. Хортна товмуд эклв. Теднә хаснь давад ики ард одад чигн хаһрна, зәрмдән нам күрхш, зуур чигн унна. Докъя күләҗәсн кевтә мана товмуд бас лугшулад һарв. Эргнд мел будн-цаңг болсн болад бәәнә. Түрүн авгт эвго юмн бәәҗ: энд- тенд «шть-шть»  гиһәд сумн ирәд, кевтсн күүнә өмн, окопин шаврт чигн шаагдна, гиинәд- дуулад толһа деегәр чигн йовад одна. 
Товмуд хадган уурв. Тагчг болҗ одв. Хәләһәд бәәхнь, эрдни-шишән чичрдг-көндрдгнь улм давад, энд бәәсн күүнд дегд лавтрха кевәр үзгдҗәнә. Төвшүн цаг болхнь тәрәнд дала мал орсн йиринә тараҗана гиҗ күн санхмн. Удсн уга хортна салдсмуд эрдни- шишән захас бослдад, хала-бала гиһәд хәәкрәд, гүүлдҗ йовна. Юн гиҗ хәәкрснь йир медгдхш. Гемтә гихлә-цергт адта кү авшго. Юн гихв? Санань-яһад болвчн өөдмд күрхәр йовх өңгтә. Манахс тагчг. Йир яһна эдн гисәр хәләһәд кевтнә. Яах билә? Бууһан өмнән бәрсн, гүүлдн йовҗ хаһад, өөрдәд аашна. Тиигҗ йовтлнь нег мин хаһрад одв. Хойр … Һурвн … Теднә кесгнь борталдад-борталдад тусв. Арһ уга, кевтх кергтә болв. Уралан мөлклдәд, заагаснь сапермуд һарад ирв. Мин хәәҗ йовна. Нааһаснь гранат хаяд, хаһад, хойр һурвинь уңһачкхла, хәрү мөлкәд йовҗ одв. - Түрүн дәврлтинь хуурва гий, - гиҗ командир келв - Эннь манд сән. Шиңкн чирәцҗ харһҗах улст, бичкн болвчн диилвр бәрнә гисн сән. 
- Болв эднчн энүгәрн төвкнх уга. Бас чигн дәврх, - гиҗ комиссар келҗәнә. 
Мана окопсар экләд минометс хав. Эднә сумнь тус деер ирчкәд, доргшан унад хаһрна, кизәрнь үзг-үзгтән цацгдна. Цуһар окоптан шухиһәд кевтнә, минометс чигн авч идәд бәәнә. Өмнәснь халһн невчк номһрсиг медәд, дакад уралан мөлкәд, хортн өөрдәд күрч ирв. - Хатн, - гиһәд командир хәәкрв. - Би көвүд тал, - гин комиссар Харадан Увш окоп дотраһар барун зах темцәд һарв. Энд зөвәр өөрдәд күрч ирҗ. - Гранатсар! - гиһәд командир дакн хәәкрв. Хортн үксн-шавтсарн керг кеҗәхш, босад дәврҗ йовна. Барун захд бәәсн пулемет нег кииһәр тачкнад бәәнә. Манахс дунд шавтсн улс экләд һарад бәәв. Болв тедн бууһан хайҗ, цухрҗ һарчахш. Нег кииһәр тарҗңнҗасн пулемет таг болҗ одв. Хәләхнь, хаҗасн ах сержант пулеметан дерләд унҗ. Комиссар өөрхн бәәсәрн, адһад мөлкҗ ирәд, өргәд толһаһинь өвдг деерән тәвб. - Ус! - гиһәд хаҗудан бәәсн салдсд хәәкрв. - Шавинь боох кергтә. Цуг эн тоот килмҗнь керг уга, үлү болҗ һарв. Ах сержантин нүднь өңгән гееһәд, харань тасрсн болад ирв. Комиссар селгәдәр нүдинь дарад, аньулв. Хәләхнь, ах сержант һартан буурлда таслад атхсн, тернь нудрм дотрнь йовна. Чирәнь болхла түдү дүңгә төвшүн, унтсн күн гихм. Зуг цохарнь һооҗсн цусн сана орулна. Энүнә нөкд салдс, баахн шар көвүн, урлнь көндрсн болна, ю келснь медгдхш, әәмҗ одсн бәәдлтә. - Сум! - гиһәд комиссар хәәкрн ах сержантин толһаг өвдг деерәсн арһул буулһв. Хаҗуһас хәләсн күн, серүлхв гиһәд саглҗана чигн гиҗ ухалх дүңгә. Пулемет дакн экләд лугшв. Баахн салдс һар күцгдәд бәәнә. 
- Сум! - гиһәд дакн комиссар хәәкрәд, ардан агчмин зуур хәлән, салдс сул яршг секҗәхинь үзв. «Неҗәдәр, неҗәдәр хах кергтә, төвләд»  гиҗ санлһнлань, Увшин ээмнь халу дүрәд, шатсн болад одв. Эн пулеметан алдад унв. Салдс үкс өндлзәд алхсн болла, комиссарин өөрнь ирәд унв. Киилгинь шу цокад хәләхлә, зүн ээмәрнь тусҗ, бүлән цусн һолһалад бәәнә. Чадсарн арчад, бооһад, бүсдән йовсн домбасн комиссарт ус зальгулв. Тернь һурв-дөрв болһчкад, күндәр кииһән авад, нүдән секәд аняд … сергәд ирв. Зөвәр түдс гиҗәһәд өндәһәд, ноолдан ямаран болҗахинь хәләв. 
Генткн окопар дамҗад «командир алгдва»  гиһәд зәңг ирв. Комиссар мөлкәд КП орад һарв, 
Эргндән хәләхнь - дән Номһрх бәәтхә, улм күч авчана. Хортн һалзу нохас кевтә аюдан дәврнә. Сөрлт дегд чаңһрад, пулеметс чигн, бууһар чигн халһн улм давад, гранатс хаһрлһн икдәд, арһан бархларн доран кевтнә. Эднә кесгнь дакҗ өндәҗ босшгоһар унна. Нарн суухдан өөрдҗ йовна. Хойр талас чигн халһн цөөрәд ирв. Харңһурҗ одв. Халдан мел зогсв. Хортн чигн ә һархш манахс бас тагчг. Удсн уга, эн өөдмән хаяд, хооран цухрад һартн гисн заквр ирв. Юн дала белрлдән бәәхв? Алгдсн үүрмүдән нүк малтад оршачкад, әмд үлдснь һарад йовб … Эн түрүн цухрлт бәәсн болҗана. Энүнә хөөн кедү саамлҗ хооран цухрсн болхв? Чидләс чидл давхла арһ бәәнү? Дакад болхла, хулхач нохан му шинҗәр, итклән барад, зәңг-зә угаһар генткн дә эклсн төләдән чигн, эдн мана цергиг күнд бәәдлд тусхав. 
3. 
Элст. Әмд бийнь бичкн балһсн - улм баһрсн болҗ. Акад юмб? Гермүд цуһар орм- ормдан бәәнә. Цуһар меддг, цуһар таньдг гермүд. Ода яһад балһсн баһрад одсмб? Күн алң болхм? Бадм үкс-үкс адһад, алхлад ишкәд йовна. Генткн чочн тусад «әмтнь»  гиһәд сананднь орад одв. Э, э наадн уга. Өрүн болһн тус-тустан адһлдсн, тус-тустан эврә кергәрн шудрҗ йовх, кедү таньдг улс харһдг билә? Зәрмнь зөрлцәд мендләд һарад оддг, зәрмнь аю хамдан йовлцдг. Ода кесгнь уга. Яһсмб? Тер дарүнь «яах билә?»  Дән «гиһәд дотрнь төөнрәд, чееҗднь ик моһлцг болад хатурад бәәв. Хәрнь, балһсн баһрад, әмтн цөөрсн болад … Кен-кен йовб гилчи? 
Минь иигәд бийләһән күүндәд, поштин хаҗуһар һарад ирхлә, правительствин гер үзгдв. Эннь саак кевәрн: ик-ик терзмүднь гилилдәд, бийнь болхла үргҗлдәд, эргнд бәәх гермүд дундас йилһрәд, дүңгәһәд бәәнә. Һурвдгч давхрин деер улан туг ики холас дайлсн болҗ, салькнд сәрвкәд делснә. Энуг үзәд, Бадмин дотрнь невчк төвкнәд, талдан ухан орад ирв.»  Эн гер тааснав, үнндән келхлә, дуртав. Энүг угаһар нам балһсн ямаран болхинь би медҗәхшв. Би гисни юмб? Энунд эс дурлдг хальмг альд бәәдг болх? Яһад эс дурлх билә? Өргн теегинч һолта зүркнә - Элст балһсна залмҗ болад, эргндән оньдин дүңгәһәд бәәдг герт … Ямаран кевәр эн тосхгдла? Халун һаңһд чигн, үвлин хорн киитнд болвчн, хаалһд оньдин ачлһ чирсн, үрвәд, үдлхдән-үдләд, хонхдан- хонад, зун хойр зун, һурвн зун дууна һазр кедәд йовдг көлгн-цар һолта, мөрн, темән тергн, ард- ардасн цувад йовдгнь, Бадмин сананд орв. Эдн ю эс ачдг билә? Энд юн эс керглгддг билә? Модн, чолун, хадасн, цемент бәәтхә, нам хулсн- зегсн күртл зөөгддг. Тиигҗ тосхгдсн Элст бәәнм. Яһад энүнд эс дурлх билә, күн? «Правительствин герин үүд татад орад, хойрдгч давхр деер һарад ирхлә, дотрнь - күн дала: Баг-багар суулдна: зәрмнь тәмк татад, зәрмнь ю-бис күүндәд, үзсн-соңссан келәд бәәнә. Бадм цуһаралань мендләд, нег багин захд бас сууһад: - Не, залус, юн болҗана? Зәңг ямаран? - гиҗ сурв. 
- Зәңг дала сән биш. Чилмр, улм шудрад орад йовдг өңгтә, - гиҗ хаҗудкнь келәд, утар татад саналдчкад, хавтхасн альчур һарһад, хамр аман арчв.»  Бюро болхин өмн харһс «гиһәд Бадм босад йовҗ одв. Тегәд негдгчин үүд түлкәд орад одхла, тернь адһад юм бичәд бәәнә, нам күн орсинь чигн эс медҗәх өңгтә. 
- Мендвт! 
- Менд, менд! - Тиигн, толһаһан өндәлһәд хәләчкәд: 
- По-о, Бадм! Кезә ирвчи? - гив. Эннь маасхлзад: - үзҗл бәәхговт таана өмн ирәд согсчксн бәәнәв, - болв. 
Григорий Иванович босад, һар авад мендлв. Яһҗ амрвч, ямаран кевәр гиҗ урдкла әдл сурҗ бәәхш.Юн амрлһн бәәх билә, медә бәәхгов. Сурхас зуг юуһар, яһҗ ирсинь, хаалһ ямаранинь сурв. Хәрү нам соңсл уга, энд ю күүндҗәсән экләд келв. Бадмиг күрч ирх гиҗ асхн зуг келҗ бәәҗ. Эрт гисн бийнь маңһдурас ирх гиҗ күләҗ. Цуһард, эр киистә тоотнь нурһлҗ дәәнд мордх, зәрмнь йовсн, зәрмнь йовҗах болҗ һарчана. Тиигчкәд, үлдх саната күн уга. Көдлмш кедг күн ховр, күүкд улс, бичкдүд. Кех кедлмш дала. Ода деерән, хур-чиг угала шамдҗ, өвс-тоос эс белдхлә, кезәнь белдхв?Малан үвлдән юуһар асрхмб? Тер биш, белн урһаһад авчксн тәрә хаддг күн күртлго бәәх цагла. 
- Цаг үнтә, - гиҗ, келхәс Бадм келв. 
- Үнтә гисн үг бәәдв. Дәәлдх кергтә, көдлмшән бас хайҗ болшго, - гиһәд сегләтр йовдгнв. - Арһ уга, алькинь болвчн кех кергтә. Не йовйа, бюро эклхмн - Бадм келхәр йовсан келҗ чадсн уга. Хөөннь келс, ода иигҗ бәәх күүнд келәд чигн тус уга. Келҗ нам соңсхар чигн седшго. Бюрон хөөн харһх кергтә гиҗ санҗана. 
Күүндх төр дала болҗ һарв. Тәрә хурах, өвс хадх, заһс бәрх. Ах төрнь - дәәнд мордсн улсин ормд оңгдан чадх улс тәвх. Терүн деер цергт мөрд орулҗ өгх … Нань чигн кесг төрмүд хәләгдв. Тедн дунд эрлһ өгсн улсин төр бас йовна. Совхозин директор, колхозин ахлач, МТС-н һардач улс, партийн, советск көдләчнр эврә дурар дәәнд мордх дур суңһҗ, терүгинь дөңнхиг таңһчин комитетин бюроһас сурҗана. Минь эн төриг сегләтр түрүлҗ күүндх кергтә гив. Тегәд эрлһ өгсн улс цуһар бослт гихлә, дард гилдәд, һуч шаху күн босв. Григорий Иванович, эдниг тус-тустнь шинҗләд, кесгтән ду һархш. Цуһар таньдг, цуһар меддг, кесг җилд хамдан көдлсн, кедү хату-мөтүг хувалцсн залус болхв гисн бәәдлтәһәр, хәләцнь күн болһнд тусад, цааран давад йовна. Хәләцәрнь болхла көрлдҗәх өнг уга, болв дөңнҗәх, таасҗах чигн бәәдл медгдхш. Бюрон члед бас тагчг. 
Ода яһад керлдх билә? Тиигтлән бидн нәр- җирһл кеһәд йовхар бәәхш гиҗ санҗахнь эдн дунд бәәнә. Терүгинь медсн кевтә сегләтр генткн: 
- Орн-нутган харсна гисн, һартан бу-селм авад, хортнла чирәцәд харһад, негән олнав гисн сән седкл, - гиҗ келв. - Кен ормдан кениг үлдәхәр бәәнә? Күн ду һарч бәәхш. Кениг үлдәнәв гихв? Нег үлү эдл-ахусар көдлдг залу күн ховр. Цөн шалтгта-шавта тоотнь үлдсн, сурһуль-эрдм чигн тату болх, бүкл колхоз, совхоз һардх дамшлт, эв чигн уга болх. Ода нам өмнк өмнкәсн күнд болхнь лавта. Урднь залус көдлдг. Тедниг күүкд улсла, бичкдүдлә дүңгцүлҗ болшго. Көдлмш баһрҗ бәәхш, арһта болхла улм өргҗүлх кергтә болҗана. Тегәд, эн һуч шаху күүнәс кенднь чигн йовх зөв өгхм биш. Энд көдләд, элвг буудя, мах, үс, тос, ноос, өндг орулҗ өгнә гидг - бас йилһл уга эркн керг. Хәрнь, өмнкәсн шунҗ көдлхиг эднәс некхмн. Цагнь тиим болҗана гисн шиидвр авгдв. Дарунь эдл-ахун һардач болһн, ямаран кевәр көдлмш кегдҗ йовхинь, тәрә хуралһнд, өвс хадлһнд харһдг тату-тартгин тускар келҗ бюрод соңсхвр кев. Күн күртлго бәәхнь ил. Яһсн сән болх? Тегәд предприятьсар, сурһулин заведеньсәр көдлмш кеҗ, әмт йовулх болв. «Эңкр Төрскндән энд чи юуһар нөкд болвч?»  Эн дуудвр эркн болх зөвтә гисн күүндвр һарв. Эдл-ахун һардачнр болхла, эврәннь көдлмшч улсиг, тер мет энд-тендәс дөңг болхар ирсн улсиг эвинь олҗ, туста болдгар көдлгх зөвтә болв. Эн төрәс Лагана күч-көлсчнр сулдхгдв, юңгад гихлә бәрсн заһсиг комбинат күцц эд-бод кеҗ чадҗ бәәхш: бас көдлдг улс күртлго генүлҗәх болҗана. Учр тиим болсар Лаганахн доран комбинатд көдлх гисн күүндвр һарв. Тер мет күүндгдх наадк төрмүд чигн хәләгдв, ирлцңһү тогтаврмуд батлҗ авгдв. Бюро зөвәр ора чилв. 
4. 
Полк цухрад хооран һарад, оңгдан һазрт батрв. Увшин шав ик күнд. Сумн ээмин нүдәр, зүркнә деегәр орад далын герләр оч һарч. Яснднь зөвәр одв р одсн бәәдлтә, бийнь ухан- медән ута. Нүднь анята, кииһән арһул авад кевтнә. Чирәнь цәәһәд, килңкүр болҗ оч. Хаягхаяц гүүнәр татад гиинәд, толһаһан көдлгнә. Зәрмдән үг келәд, хәәкрәд босхар седнә. Тиигхлә улм өвдкүрнь давад оддг кевтә. Хәрү сур-деесн болад унна. Эрк биш цаг түдлго госпиталь тал йовулх кергтә болҗана. Тиигл уга бәәшго. Зүркнлә өөрхн шав гидг наадна бишнь ил. 
Увшиг санитарн поезд нарн һарх үзг темцәд авад һарв. Мелитопольд күрәд ирхлә, тендәснь госпиталь һарад нүүҗәҗ. Арһ уга, теднлә хамдан йовх кергтә болв. Тегәд, цааранднь балһсд тоолад одв: уг сүүлднь Уральскд ирҗ төвкнснь, чикднь келхлә, эмнүлснь тер. 
Балһсн болһнд зууран авч ирәд госпитальд орулна. Тернь келхд цаг зуур сууһад амрснла әдл: эндк-тендкән сәәнәр хәләҗ, юн һазринь тодлад уга бәәтл, дакн ачҗ авад һарна. Саак төгәс чичрәд, рельсин ниилдвч болһнар тачкнад цокхларн, цуг-луг гиһәд, гүрә гүвдсн болад, хаалһ улм цаарлх дутман халунь өөдләд йовдгинь яахв? 
Ирсн һазр болһнд вагонас буулһад палаткд орулад, түүнәсн дакн вагонд ачад, тиигх болһнд Увш уха-медәһән алдад, зүүләд-тенәд, күндрәд одна. Сергәд, невчк юн-күн болсинь тодлхар седхлә болҗ өгхш: алькнь зүүднд орснь, алькнь лавта үзгдснь йир медгдхш. Тиигчкәд, тер тоотнь мууһин му, зовлң болҗ һарна. 
Зәрмдән лугшад, харҗңнад, тачкнад йовснь, тоб хасн болад, хаҗуднь бомб хаһрсн болад одна. Тер саамд босад гүүхәр седәд, үкс өндәһәд эргндән ормаһад хәләхлә, хаҗуднь дүүҗңгд энүнлә әдл күн зовад бәәнә. Көндрх болһна хөөн өрч өвддгиг кендән келхв! Минь иигҗ муулян эдлҗәхәр эн дала боодһа-хамгиг шу цокад … тиигхлә зовлң чигн чилх гисн седкл орад ирнә. Болв иигәд дотркнь шачана гиҗ келм цагт, энүнә чидлнь чиләд, чинәнь алдрад, нүднь эргәд, меш-меләкн болад одна. Хамг боодһа-юм шуулх биш, нам хурһан көдлгҗ чадшго дүңгә болна. … Хасгин һазрин захд, Урал һол деер бәәх, ик чигн биш, болв бичкнд чигн оршго балһснд күрәд ирв. Госпитальд шавта улс олн, тиигчкәд цуһар нурһлҗ күнд. Увш йоста кевәр эмлһ авчана, болв бийиннь шав эдгх бәәдл һархш, зөвүрнь улм давад бәәнә. Зуг седклнь эвдрәд бәәнә. 
Минь иигҗ, чидлнь баргдҗ, чимгнь хоосрҗ, госпиталин орн деер үкхв гиҗ Увшин уханднь эс ордг бәәснь лавта.Үкләс эн әәҗәхш, зуг хооран цухрад көөгдсн ичрән, салдс кевәр, эврәннь насң-цогцарн хәрүләд, хортнла чирәцәд харһад, һар бәрлдәд үксн болхнь гиҗ санҗана «Асхрхла - ааһ цусн, әгрхлә-нәәмн чимгн»  гиҗ мана Җаңһрт келгддг … Би яһад әәх биләв, зуг кишго анднда дакҗ харһшго болув гиһәд һундл төрәд кевтнә. 
Болв эн һундлан, зовлңган хаҗуһин улст бичә медүлс гиһәд нег мөсләд санчксн, Увш төрүц эврәннь тускар ам аңһахш Нам йиринә үг келхш, амнь зууньрч гиҗ эс медсн күн санхмн. Хаҗуднь зергләд баахн шар көвүн-лейтенант Нестеренко кевтнә, кавалерист. Энүнә өрчәрнь сумн тусад, һатлад, нурһарнь оч һарч. Увшла әдл бас дегд икәр цусан барчкҗ. Эн бас эврә тоолврта. Тоолад бәәһәд бәәхлә юн керг - даңгин мел келәд һарна. Дегд уурта, дегд киизң. 
Әрүн болһн радиоһар Совинформбюрон соңсхвр соңсчкад, «ичкевт, ичкевт»  , гиһәд хәәкрәд, хойр талан селн нульмад, уурлна. Ода мел иигәд, хамад көөһәд, хөд кевтә тууҗ йовх кемд, хортнд сөрлт өгч зогсах, тедниг хомнад цокх чидл әлд бәәх билә гиһәд илднь келкә. - Ай альдас авн экләд көөһәд аль күртл авч ирвә? Ичкевт, ичкевт! Үксн амр! - гиһәд нег өрүн хәәкрәд бәәнә. Оньдин мел тагчг кевтдг ах политрук генткн: 
- Лейтенант Нестеренко, болҗл ода! - гиһәд, шүрүһәр келәд оркв. 
- Болҗ гиҗ … худл юм келҗәнү? 
- Үнн гиһәд өдрт зу давтад бәәхлә, тегәд ашнь юн болҗана? 
- Киев өгчксн. Харьков, өгчксн, Донбасс бас … 
- Болҗ ода, лейтенант! Келн гиҗ - келнәнчн арсн унҗана. 
- Күртсн хар әмнәсн эс болхла, ах политрук, келнә арсар ю кехв? 
- Үксәрн кениг хәәмнь әәлһнәч? Үкнә гидгч амр юмн, дала ухан кергтә биш, - гиһәд Увш йосндан уурлҗана. - Хальмг нег үлгүр бәәдм: бийән асрсн күн, кү асрна гидг. Чи болхла мел ууляд-унҗад, я яһлав тер … я яһлав эн … гиһәд, үкхән тоолад, делкә, му келәд кевтнәч. Иигәд ачрхад бәәх, юн ик дала юм чи бидн хойр кечкләвдн? 
- Би ачрхҗахшв. 
- Ачрхад иигәд эс бәәнчи? Цуг эн келәд, давтад бәәснч кергтә юмн биш. Бас нег хальмг үлгүр соңслч: «эвшәхлә һардг нульмсиг ээҗәсн юуһинь хармлхв»  гиҗ. Хәрнь эврән һарад бәәдг нульмснч керг уга. Ээҗ-Төрскндч салдс, кергтә. Салдс болхларн, йоста залу … баавһа керг уга! 
Лейтенант тагчг. Өөдән хәләһәд кевтнә, хар-цаһан ду һархш. «Политрук чик келҗәнә. Ууляд-унҗад керг уга гидгнь мел чик. Чамд тиигәд бәәх зөв кен өглә?»  - гиҗ дотран эн бийән шоодҗана. - Хәләхнч, хаҗудчнь чамас үлү шавта күн кевтнә. Күнд гиҗ йир ам аңһаҗ үг келхш, залу гидг-залу. Минь эн саамлань «баавһа керг уга»  гисн үгмүд төөнрәд, чееҗднь моһлцград бәәв. Юуһинь өөлхв? Үнн юмн-үнн, һашута болвчн, лавта «Эмчнр йир чидл-медрлән әрвлҗәхш. Эн хойриг, күнд шавта деерән цусан икәр барчкснднь, икәр оньган өгч, нәрн кевәр эмнв. Хойраднь немр цус орулҗ өгв. Дакад мел глюкозар дөң өгәд бәәнә. Арһта болхла негл өдр-сөөһин эргнд босхад авчкх санатал, эмчнр. Болв теднәһәр болҗ өгнү? Өвчнәс ах юмн альд бәәдв гиҗ келдг. Шав өвчн хойр ах-дү хойрлм. Хәрнь, тиигәд, өвчнлә ноолдад, энүнлә теслцәд, үклин амнас гилтә татад авад эдгәнә гисн - ик диилвр! 
Цус гүүлгснә хөөн, хойр хонад оркхла, дотркнь»  нам «гиһәд тогтнад, махмуднь сулдад, бийнь гиигрсн болад медгдәд бәәнә. Генткн Увшин уханднь яһад орад ирснь кемҗәнә кезәнә гилтә, урднь көгшдүд келдг нег йовдл тодлгдад …»  үкхин өмн ямаран чигн өвчн тәвҗ өгәд, күүнә махмуд сулдхад, «нам»  гиһәд оддг «Не ода болад ирҗч көвүн - гиҗ, дотран санҗана. «Яһҗ әмн һардв гилчи?»  гисн ухан чигн заагтнь орад ирнә. Күүнә әмн һарчасиг күн болҗ эн мел үзәд уга. Дәәнд күүнә эврә уга үкәд бәәсн бийнь, хәләдг цол уга. Тер хоорнд нег дакҗ эднә үкрнь үкснь сангдна. Нүднь бүлтәһәд, геснь көөгдәд, тертәһәд, бүтәд гишңг үклә. Толһаһан нааран- цааран кеһәд, өврәрн һазр сииләд, түңшҗәһәд, ардк зүн көләрн хойр-һурв тиирәд оркла. Тиигхләнь аак «болва»  гиһәд ду тәвәд уульсн биший. Элькнь көөҗ гидг билә. Үкрин үкл тиим … Күүнә ямаран гилчи? Күн үкр хойриг дүңцүлҗ болшго, болв … 
5. 
Сө. Арвн хойр болн гиҗ йовна. Нөр күрч бәәхш. Дакад маңһдурк номерин хойр халхнь ода чигн - умшгдад уга. Корректорск тал одахн дуудсн, илгәҗәнәвдн гилә, авч ирхш. Эн, газетин көдлмш гиһәд, басл күчр. Нурһлҗ мел сөөднь кегдх, хамран хамхлдг болвчн, өрлә һарһх кергтә. Умшачд юн керг? Өрүнднь босад авад умшад бәәх болҗана. Тегәд чигн умшач болҗанм. «Таднд ямаран?»  гиһәд редактор биидән сурвр тәвәд, мусг инәнә. 
Ямаран гихв. «Тамин күн тамдан»  гиһәд үлгүрт ордг. Кедү күчр-күнд харһна, тер бийнь газетчик йир хооран цухрхш. Нег үлү мана республикәр йовхла, кедү зовлң үзгднә. Газетд цаглань материал өгх кергтә. Терүнд юуһар күрч, ямаран эсвәр олҗ, яһҗ бичәд илгәснч, эс гиҗ авч ирснч-кенд кергтә юмб? Зәрмдән өдр-сөөд келн деерән умш тәвлго йовад чигн ирнәлм. Йовад ирнә гихәс - юуһар? Хаалһ деер һарад зогсм цацу машин күрәд ирхлә - сән! Хаалһар йовх мөрн тергн харһвчн му биш. Зәрмдән күләҗ-күләҗ, болшго болхла, ай ардас чигн күцәд ирх гиһәд һарад йовхла … Һацад мел алькнь чигн харһхш. Эн тоотыг эврән көдлсн кун медхәс биш, талын улс газетин көдлмшиг амрлһн гиҗ санна. 
Шидр нег таньдг күн: «көгшрәд бәәвв, амр көдлмш хәәхм кевтә, чи Бадм газетд авхнч»  гиҗ келчкәд, өгсн хәрүд өөләд, ода күртл нам эс мендлдгнь сананднь орад … би терүнд уурлад модьрун хәрү өгәд оркчв гиҗ бийән гемшәҗәнә. Уга, талдан юм келсн болхнь, бийим цадтлм му келсн болхнь чигн, уурлх уга биләв. «Амр көдлмш … газетд авхнч»  : Ямаран гинчи? Чик хәрү: «эврән көгшрснтн арһтала, тоолвр-ухантн медәрәд бәәҗ кевтә»  гисн. Тегәд өөләд йовдгнь тер - 
Ода яахв? Авч ирснь - арһ һәәвһә. Бичх кергтәлм. Тиигчкәд, соньн болдгар, шулун болдгар кех. Эс гиҗ келхәр седдгнь чигн дала, бииснь хоосн болвчн, наад кедгнь чигн бәәнә. Теднд өөлҗ болшго. Теднә зөв чигн баһ биш. Леонид Соболевин келсәр болхла, манд һанцхн зөв - мууһар бичдг зөв уга. Тер учрар чимәд, чирмәд кех кергтә болҗана. Күн болһн ю кеҗәхән медх зөвтә. Наадад келсн болхий - барсин сүүләс бичә бәр, бәрсн хөөннь бичә тәв. Ямаран әвртә гидгәр келҗ … 
Генткн һаза үүдн хард гиһәд одв. Редактор үкс босад, орҗ ирсн күүнәс газет авад, хәрү ормдан ирәд суув. Умшад дасмҗ болад бәәсн кевәрн, цаг түдлго «Цуг нарт делкән пролетармуд, негдцхәтн! Улан хальмг. ВКП (б) - н Хальмг таңһчин болн Элст балһсна комитетин, Хальмг АССР-н Деед Советин Президиумин газет»  гиһәд, экләд, умшв. 
Цааранднь Совинформбюрон соңсхврт күрв. Төрскән харслһна Алдр дәәнә эклцд, тер ик күнд цагт, чидләс чидл давад, мана эндү- хаҗһр чигн бас орҗана, цухрад һарч йовсн Советск Церг, 1941 җилин чилгчәр хортна йовудынь зогсаһад, нам Москва, Ростов, Тихвин эргнд фашистск өздңгүдиг күүчәд, омгинь шантлад оркв 1942 җилин январьла мана церг советск-германск фронтар делгүднь - Ладога нуурас авн Хар теңгс күртл зәрм һазрар дәврлт кев. 
Ар үзгт Волховск фронт, Ленинградск фронтин дөнгәр, хортна «Север»  гидг әәрмсин багт зөвәр ик цоклт өгч тарав. Ар деед үзгин фронт дәврлт кеһәд, цергиннь барун әңгәр Демянск алднд хортна ик баг бүслҗ авад, зүн әңгәрн шудрад Великие Луки, Велиж тал һарч ирв. Калининск фронт хоша бәәсн фронтсин дөңгәр Ржевд күрв. Деед үзгин фронт Лама болн Руда һолмуд деер хортна харслтинь тас цокад, Вязьм тал дәврҗ йовна. 
Өмн үзгин фронт, Өмп-Дорд үзгин фронтин дөңгәр, Изюм балһсна өөр, хортна 17-ч әәрмин зүн захинь хомнн цокад, эдниг зу шаху километрт хооран көөһәд. Лозовая станц эзләд, Барвенковск плацдарм гиһәд бур дәв. 
Тегәд, Советск Церг цухрад йовсн бийнь омган алдл уга, кесг хәрү дәврлт кеһәд, Германя бийиннь болн энүнә сөөвңгүдән әәрмст ик һару үзүлв. Әмдәр чигн, үксәр чигн - цергән, хамхрсар чигн, эвдрсәр чигн - техникән хортн икәр геев. «Цәклһн мет»  одх дәәнә зура тавлад салврв … 
Сән зәңгиг умшхд чигн сән. Болв одачн ик һазр эднд бәәнә. Одачн ик ноолдан бәәнә. Акад юмб? Негдгчд түрүләд келләв, хөөннь эрлһ өгсн, тагчг. Иигәд, газетд һар тәвәд суухм болҗахмб? Бел кеҗ өгхлә мел кел эс меддг күн чигн һаран тәвҗ чадҗана. Редактор гисн нернь кедү юмн! Дәәнә өмнк цагас юн йилһл бәәнә? Йилһл уга. Газетән умшад, һаран тәвәд … зуг седкл төвкнүн биш. Акад юмб? Увшас чигн бичг уга. Ядхдан күн нег бичг бичдг, хәрү эс ирхлә, тегәд, өөлдг. Мини бичгүд хәрү күрч ирәд бәәнә. Яһва гихв? 
Иигәд Бадм зөвәр сууһад оркв. Генткн телефон җиңнәд одв. «Күүкд кевтә. Умшвч аль угай?»  гиҗ сурхар бәәх болад, трубк авхла, бөдүвр авцта, зөвәр бүтү дун һарад одв: 
- Менд, Бадм Хабанович! 
- Аа, Григорий Иванович, мендвт, мендвт! - гиҗ тернь хәрү өгв. 
- Иим удан унтл уга ю кеҗәнәч? 
- Би йиринә сән цагт сөдүләд суудг, ода нег үлү болҗахгов. 
- Ээ, газетчикин көдлмш … мартҗанав. Чик, чик! 
- Арһч бәәнү, яһнач? Авад дәәнд йовулчкхла яахв, - гиһәд, Бадмнь инәнә. Григорий Иванович бас инәҗәнә. Тегәд, эн хойр мендән келәд, күүндврән төгсәв, өрүндән харһх болҗ үгцв. 
Күрч ирхлә сегләтрин хорад бюрон члед цуһар гилтә хураҗ. Бадм һаран өгәд эднлә мендләд, сууҗ йовад: «бюро болхмб?»  гиҗ сурв. 
- Бюро биш. Болв минь эн сүүрт хаһлх кесг эркн төрмүд бәәнә, - гиҗ Григорий Иванович келв - Ода цаг чинвртә. Мал төлән өгчәнә. Хаврин көдлмш эклн гиҗәнә. Мана зәрм эдл- ахусар керг-үүл сән биш … 
Тигн гихнь намрар өөрдүләд хошмуд талан зөөҗ авсн өвсән Шорвин кецихн хүүрә киитнд, теңгр чилгр, хур-боран уга бәәсн бийнь, малд өгәд чиләчкҗ. Ода хавр өөрдәд цасн хааляд, һазр девтәд, хаалһ-хачр уга болхла шууга татад, хәәкрлдҗәнә: «Мал төлән өгчәнә, өвсн уга»  гилднә. 
Дала эс болвчн өвсн бәәнә, зуг терүнд күрч авч ирнә гидг берк. Хаалһ уга, цар иим кемд өвс чирх биш, хоосн тергән күч күрҗ чирҗ чадшго. Хаврин малд юн дала чидл бәәх билә. Дакад, дурндан иддг элвг өвсн, хот бәәхш. Хөөткән эс тоолна гидг тер болҗана. Чик-чилгр цагт малан һарһад, һазр идүләд, тер невчкн зөөҗ авсн өвсән әрвлсн болхла, иим юмн учршгонь ил. Ода ямаран үүл? Минь иим цагт өвсн-усинь, хотинь эс чаңһахла, юн төл бәәдмб? Төл биш, бийсинь әмд авч һархан келх кергтә болҗана. Мөрн, царас болшго болхла оңгдан арһ хәәх. Трактор йовулх кергтә гилдв. Зуг МТС-д йовдг нег чигн трактор уга болҗ һарв. Мууһинь цуцлад хайчксн, кезә хамцулҗ-әмдрүлхинь күн меддг арһ уга. Хаврин көдлмш - хамр дор гидг, юмн үлдсн уга. Һазр хагсхла хаһлар экләд бәәх. Тегәд, юуһар хаһлх болҗахмб? Кезә хаһларан төгсәҗ, кезә тәрәһән тәрхмб? Цагтнь эс хаһл, цагтнь бичә тәр, тегәд юн гидг урһц авхмб? Тернь кениг амрах урһц болхмб? Минь эн төрмүдт бюрон члед икәр оньган тусхаҗ, цуг халхарнь энүг шинҗлҗ, зөвәр удан күүндцхәв. Юңгад гихлә, һанцхн Шорвин кецихн чигн биш, наадк нутгудар бас тиим йовдл һарад чигн бәәх. Эн халхар нутгин комитетсин оньгинь тусхах кергтә гилдв 
Шорвин кецихнд хоша бәәх МТС-с трактормуд һарһҗ өгх, эврәһән үкс гиҗ шулуһар ясхинь теднәс некх болв. Бюрон члед нутг болһар йовад, малин төл авлһна, техник яслһна, тәрәнә эк белдлһнә көдлмш ямаран кевәр күцәгдҗ йовхинь шинҗлҗ, кергтә болхла, дор ормднь нөкд болҗ бүрдәмҗ-цәәлһврин халхиг чаңһах гисн төр күүндгдв. Тегәд, кен альдаран йовхан зөвшәлв. Һархар цуһар бослдв. Григорий Иванович бас босад, һарх өңг һарһҗ бәәһәд. - Бадма Хабанович, чи үлдич, - гив. Һарч йовсн Бадм хәрү эргв. Сегләтр ормдан сун, столан секәд, кесг цаасд дундас, негәг татҗ авад, өгч йовна. Бадм үзн эврәннь эрлһән таньҗана. Григорий Иванович мусг-мусг инәһәд бәәнә. Бадм чигн ду һархш. Сегләтр бас тагчг. Келхәс, Григорий Иванович «ода энчн үр иим болҗана»  гив. Эдн нег-негән цәәлһвр угаһар медв. Яахв, цагнь тиим болҗана. 
6. 
Үкнә гисн үкдг уга, үнгн девлт үкдг гишңг. «Күүнә әмн яһҗ һардв гилчи? Ода көвүн өдмгчн чиләд ирҗ»  гиҗ, бийән ик мууд авч бәәсн Увш тас оңгдарад ирв. Лейтенант бас ясрҗ бәәнә. Тер керлдснә хөөн эн мел талын күн болв. Хәәкрәд, му келәд, һаньдглад бәәдгнь уурв. Радио соңсхвр кех болһнд, тагчг кевтнә. Зуг хая-хаяд гүүнәр татад шуукрна. Нань йир ә һархш. Одак «баавһа керг уга»  гисн үгмүд чолуншңг чееҗднь хатурад бәәдг өңгтә. «Энүг яһҗ бийәдән өөрдүлҗ авдмб»  , - гиҗ Увш санҗана. - Тиигхд би дегд халурхад оркҗв. Энүнә зөв бәәсн болҗана. Яһ гинәт? Кедүхн дүңгә насн-цогц хойрв? Ю үзлә эн? Өцклдүр гишңг шалвр уга гүүҗ йовсн көвүн. Өрчнь оңһрха, өөр-цусн хойр болад кевтх. Эн иим бәәдлд, иим кевәр кевтхәр йовлу? Чи биичн ямаран биләч? Үклән тоолад, альк көлчн яһҗ тиирхинь күләһәд кевтлч? «- гиҗ бийән шоодҗана. 
- Лейтенант! А лейтенант! - гиһәд җөөләр Увш дуудв. Тернь арһул толһаһан эргүләд, ю келхинь күләв, - үр, мин гем, тәвҗ өгич, Чамас сурҗахм - бичә өөл. Уурлад, аюдан дала хорта үг келчкүв … 
- Уга, ах политрук, би өөлҗ бәәхшв. Хәрнь танд 
ханҗанав гиҗ келхәр седләв, зуг хальдҗ эклҗ чадад 
зовад бәәләв. 
- Сәәнәр му келснд ханлт эрхәр бәәхмчи? - гиһәд Увш инәмсклв. 
- Уга, уха орулсндтн. 
- Мууха амрар ухан орҗ одва? 
- Таниг керлдснә хөөн зөвәр уурм күрәд, одак үг дегд хорта болад, мел саамлад-саамлад дотрким мерәд … болв тоолад, ухалад бәәхнь тана келсн чик болад бәәв. - Юундан чик болҗ одва? - Чик боллго яах билә? Дала юм кечксн болад, ачрхад, цугинь му келәд кевтсн - мини хаҗһр. Кен эс уурлҗ чадна? Уурлхд - амр юмн, дала чидвр керглгдхш. Ууран күрхлә бәрәд зогсаснь - йоста залу. Уурас ирх юмн уга, терүгинь ода ирҗ медҗәнәв. Хәрнь, шулуһар эдгҗ … - гиһәд лейтенант саналдв. - Терчн үнн. Уурас ирх юмн уга. Эн тускд мана хальмг улсин келдг эвртә гидг үлгүр бәәнә «Ур бий зоваҗ, уул мөр зоваҗ»  гидг. - Мууха мергн үгв. Та ман хойрад гиһәд шишлңг һарһҗ кевтә, - гиһәд лейтенант инәв. Увш бас дахад инәв. Эн хойран ээм деерәснь күнд ачлһ авч хайсн болад, гиигрәд одв. Тигл уга яһ гинәт? Хойр залу, хойрулн дәәнә гүдүд, һалв дотр орад, хәрнь эмчин эрдм, эмчин медрл, эмчин килмҗ сән болад, әмд үлдсн хойр залу хоорндан цүүгәд хорта үг келәд нег негән өөлулчкәд хоорндан ам аңһаҗ үг күүндл уга бәәснәс му юмн һазр деер бәәдг болхий? Байран эн хойр нег-негндән илдкҗ - үзүрлҗ бәәхш. Болв кень болвчн тус-тустан эврәһәрн байрлҗ бәәхнь ил медгднә. Хойраннь бәәдл мел оңгдан болҗ одв: седклнь тарһн, хәләцнь бүлән. - Ах политрук, би хальмгудин тускар соңсхас биш, тодрха кевәр, сәәнәр йир медхшв. Келхнт, - гиҗ лейтенант сурв. - Мана тууҗ гидгчн ут. Амрар, хойр-һурвн амн үгәр болҗ өгшго. - Сән болхгов! Манд адһх юн болв? Тегәд, ики холас, һурвн зу һар җил хооран, Дөрвн-Өөрд орн бәәснәс авн Увш эклв. Лейтенант тагчг кевтнә. Нег үг алдшго саната бәәнә. Нам кииһән авснь, чирмснь медгдхш. Дөрвн өердихн хоорндан зөвчләд, төвшүн, у - элвг һазр малдан сән идг - ус хәәһәд салх болна. Зәрмнь өмәрлнә, зәрмнь доргшлна. Дөрвд Торһд хойрнь Иртыш һольш урсхл дахад ардарлад, Сибирәр орҗ ирнә. Эврәннь һарсн һазрасн холҗад, өөрд улсас салад, халяд һарсн төләдән, тегәд «халимак»  нер авна. Омскар дәврәд, Тобольскд күрнә, түүнәс деегшләд Тюменәр дамҗад, Урал давад, Теңг Иҗл хойрин хоорнд у - элвг аһу, сән һазр бәәсн тал хальмгуд ирнә. Энд тегәд эврә шин Төрскән олҗ, эндр күртл Әрәсән олн әмтнә ах-дүүһин бүлд эдл зөвтә, дүүрңг җирһлтә йовдгнь тер болна. 
- Тюмень эс меднч? - Меднә. 
- Түүгичн хальмгуд бүрдәсн болдг гиһәд тууҗд келгднә. Тер балһсн болх ормд хальмгудын түмн церг зогсҗ. Тегәд, Тюмень балһсн болҗ. Увш хоолан ясад, невчк амрч авчкад, цааранднь келҗәнә. Мана тууҗар болхла, Ессентуки бас хальмг нерн. Эн балһсна ормд йисн туг нег цагт хатхгдсн бәәҗ. 
- Соньн! - гиҗ лейтенант икәр таасҗана. - Тиим бичкн улс, тиим ик тууҗта болдв? 
- Төрскән харслһна 1812 җилин дәәнә тууҗ сәәнәр меддвчи, лейтенант? 
- Уга, тодрха кевәр медхшв. 
- Не, Тигхлә соңс, - гиһәд Увш цааранднь келв - Эн дәәнд хальмг һурвн полк орлцсн, дән чилн чилтл йовлцад, Берлин, Париж авлһнд орлцад, Лейпциг, Модлен эргнд болсн ик дәәнд ончрсн болдг. Һанцхн тер чигн биш. Долан җилә дән болхд, шведлә ноолдхд хальмгуд бас берк гидгәр, нер һарч ноолдснь тууҗд бәәнә. Нарн сууһад харңһурҗ йовна. Увш тууҗан чиләһәд уга. Лейтенантин өңгәр болхла, эн нам сөөни дуусн чигн соңсх саната бәәнә. Увш төгсәхәр адһҗ бәәхш. Эврәннь олн-әмтнә тууҗиг соңсхдан чигн дурта, келхдән чигн дурта. Болв Увш әрвго цуцрсн болад бәәв. Чинән уган үүл болҗана. Тегәд, келврән төгскәд, наадкинь хөөннь - гиҗәнә. - Наадкинь гиҗ? - Эклсн хөөннь «Җаңһрас»  келлго бәәҗ болшго, - гиҗ Увш келҗәнә, - Зуг ода биш, хөөннь … Түүнә учр-утхинь келҗ эс медүлхлә, хальмгин тууҗ мел күцц биш гиҗ би саннав. Энүнәс үнтә, энүнәс күндтә, энүнәс эркн, энүнәс эңкр юмн манд нань ховр. Тавн-зу һар җилин туршарт бичкнь икәсн, баһнь көгшнәсн дасад, киитнднь чигн тесәд, халуһинь чигн дааһад, өлсхиг чигн үзәд, өөләд-өөгдәд чигн йовсн бийнь, нүднәннь харанас давуһар хадһлад, мартҗ-гел уга, эндр күртл өргәд-дуулад, өврмҗ- бахмҗ кеһәд йоватань эн. 
- Буйн болтха, келит, ах политрук … - лейтенант соңгсхар белн бийән ясҗ авчана: көндрхләнь орнь җаагад-җуугад одва. 
- Келхлә, лейтенант, дала … - Увш саналдна. Орна көлд өлгәтә часан тач авад хәләнә: одачн эртхн, - Нә, энд-тендәс, медсәрн келсв. Үңгичн шишлңг келдг улс бәәдм - җаңһрчнр, өдр сө баһдадг … - 
- Келтн, келтн … 
- Мана «Җаңһрт»  Бумбин орн гидг- үрглҗ хөрн тавна насар бәәдг, үкл уга мөңк улста, үвл уга хаврин кевәр, зун уга-намрар, сер-сер гисн салькта, бүр-бүр гисн хурта - тиим сәәхн орн-нутг магтгдна. 
- Сәәхн ормб! … Мууха гүн утхта, дүмбр үгтә шүлгләмб?! - Лейтенатын седкллә йир ирлцҗ, икәр таасгдҗана. - Нә, цааранднь … 
Увш, үүрән хәләчкәд, маасхлзад инәнә. Иигх гиҗ кен медлә? Кен санла? Тегәд, цааранднь келҗәнә: 
Җил насн хойран 
Җидин үзүрт өлгий. 
Җилв бах хойран 
Җаңһрт һанцхн нерәдий. 
Эзән дахад, зөргтә 
Эңгин олан тевчий. 
Эмҗл байн нертә 
Элкән йүүләд өгий. 
Букл, нигт гиҗ 
Хәрү хәләх бодңг ута. 
Уул өндр гиҗ 
Өрхш гидг күлг уга. 
Улаһад иргсн, зааһин 
Улан төмрәс бичә әәйә. 
Агсад ирснә кааһинь 
Амдад, тосад уга кейә. 
Бумб болв гиҗ 
Буцл уга орйа. 
Түмн болв гиҗ 
Түдл уга орйа … 
Энтн бас «Җаңһрин?»  
- Ээ, баатрмудын андһар … 
- Манд … маншңгднь энтн, политрук, медхл кергтә юмн бәәҗ! Лейтенант гүүнәр саналдна. - Иим әвртә үгмүдиг ик-ик үзгүдәр дарсалһад бичәд, улан цергч, командир болһнд һартнь бәрүләд өгхнь … Һә болтха, холван зөргтә, холван омгта дәәлдх билә … - Не, лейтенант, иигәд өндртән төгсәйә, - гиһәд Увш, хойр һаран телсн болад, суняҗана. Арснь татгдсмб, аль ясн-үснә ярвг гихв? Зөвәр хатхад өвдәд, нам ки давхцулн гиһәд одва. Тегәд, «бичә альвл, политрук, одачн эрт»  гиҗ Увш биидән заквр өгч, тагчг-кевтнә. Лейтенант тал хәләхнь бас тагчг: тер соңгссн «Җаңһрин»  үлмәнд ода чигн бәәһә кевтә. 
7. 
Дән экләд җил-шаху болҗ йовна. На-ца гитл маниг күүчәд уга кечкхәр йовсн фашистнр омгнь шантрад ирв. Болв эднә чидлнь ода чигн ик. Советск-германск фронтин өмн-деед захд әәрмснь хойр ик эңг болҗ салад, «А»  болн «Б»  гиҗ хувагдв. «Б»  гидгнь - воронежск- сталинградск халх тал, «А»  гидгнь - ростов- кавказск халх тал зөрүлгдсн бәәнә. Дәврлт келһнд ударн һурвн баг бүрдәгдв: негнь - Курскин алднд - 25 дивизәс, хойрдгчнь - Харьков алднд - 20 дивизәс, һурвдгчнь- Донбассин алднд - 36 дивизәс. Ут-турштан эн ударн багмудт 80 һар дивизь орв. Эдниг деерәснь аһарин дөрвдгч флот бүклдән дөңнҗәнә. 
Тер ударн һурвн баган дигләд, орм-ормарнь бедрәд бел кеҗ авн, немшнр Воронежск халхар дәврлт кеһәд, мана Өмн деед үзгин фронтин харслтиг таслад, Волчанск болн Купянск алдар алдрад - орҗ одв. Хортна дөрвдгч таңковый болн зурһадгч әәрмнь Воронежин өөгәр Теңг һатлад һарч ирв. Мана церг зөвәр сөрлт өгсн бийнь болҗ йовхш. Хортн күн, техник хойрарн хаалһ татад, такт тәвәд йовна. 
Түүнә хөөн эн хойр әәрмнь өмәрләд, Кантемировка болн Миллерово тал дәврв. Тер хоорнд Өмн деед үзгин болн Әмн фронтин ниилдврчәр дәврүлҗ, Лисичанск тал, хортна негдгч танковый әәрм дәврв. Ростовд күрхәр, Миус талас, арвн доладгч әәрмнь һалзурҗ йовна. Тегәд, бүкл сардан болсн чаңһ дәәлдәнә ашт, июлин чилгчәр, эврәннь үлү чидләрн олз кеһәд, немш деермчнр нег әңгәрн Теңгин эргц давад, Сталинград тал шүд хазҗ йовна. Наадк әңгәрн Теңгин бахлурт күрчксн, Цимлянск Ростов хойрин хоорнд һатлад, нам энтл көвәд һурвн-дөрвн ормар һарад күрч ирв. Иигәд хортн өөрдәд күрч ирсн, чинвртә цаг 1942 җилин зун. Һацата кевтә нег чигн умш, хурин зүүлтә юмн, дуслхш. Өрүн нарн һарснас авн, асхн нарн хурдндан орад, холин баран тасртл болдг халуг кендән келхв, яахв? Өдр болһн теңгр мел илчксн мет - цевр, дүүвр кевәр холдан көкрнә, нег чигн үүлн үзгдхш. Салькн- савр уга, дуурм. Тег мел унтсар бәәнә. Үдин һаңгд, нарн тус деер ирсн цагт, зальнь дегд күчтә. Нам эргнд әмтә-киитә юмн уга болҗ медгднә: зурмн чигн чичкнхш, Элән бийнь үзгдхш, нам өвснә бүчр көндрхш. Генткн хая-хаяд, альдас һарснь медгдхш, хү хурлзна. Тиигхләрн, зууран харһсинь, әмтә-әмн уга тоотиг мел кевтнь шатанав гисәр өлвкәд, һазрас өөдән тоос бүргүләд, дуһрад-эргәд, цоонград,, теңгрт күрч хутхлдад йовад одна. Негл хорта хар һалзн моһа өлвкҗ йовна гихм. Түдү-дүңгә! Көвцгин Борин ардаһар, кесг хотн үкр, кесг хош хөн һарч йовна. Зун хагсу болад, әмд бийнь урһсн хамг шатҗах цагт, өмн йовх малын турунд, һазр мел улаҗ оч. Тиим болсар, зам улан хаалһар туусн, хаҗиһәд, ширкг һазрар туусн йилһл уга: арднь һарсн тоосн намрин будн кевтә, эргндкиг бүркҗ таг-сохр кенә, кесгтән талрхан медхш. Тиигә бәәтлнь бас нег хотн үкр, эс гиҗ хош хөн һарна, дакн тоосн цоонград, бүтәд, эрс мет зогсад бәәһәд бәәнә. Улан будн! Кен үзҗ йовла?! Цагнь иим үүмәтә бачм болсн деер, теңгрин халун улм чаңһрад, мал тууҗ йовх улс үнндән үүлән үзҗ йовна. Үкрчнр, адучнр болхла - теднд невчк арһта: яһдг, кегдг болвчн көлнь амр, шуд мөртә. Хөөчнр йиринә үзәд угаһан үзәд, үзсн хамган һартан бәрҗ йовна. Нарн бултав угай гилһнлә халун унна. Өдрин тес буурхш. Һал мергн үд. Тәв күрчксн наста, том-том сахлнь, таҗрха урһсн өвсн мет энд-тенд үзг- үзгтән шовасн, маштг хар залу хәәкрәд-ишкрәд йовна. Хөд һазр ширтәд, коомрлдад-баглрад, ардаснь күчәр түлкхлә хойр-һурв ишкәд, эс түлкхлә нег ормдан бәәнә йир зүсн-зүүл ааль һарһна: чикән көндәх, сүүлиннь үзүр чичрүлх, көләрн чавчх. Зуг йовҗ өгхш. Маштг хар залу чигн бас йир әмндән күрч йовна, яһад болвчн хөөдән йовулх саната. Нам көлстә хар картузарн чигн шивнә. Энүнә өңгнь зөвәр муухн: өмссн шар киилгнь нарнд өгрәд, мел цәәҗ оч. Далнь гихлә төөнрәд, көлсн тоорм хойрт харлад, нам хатурад, зузарад бәәҗ. Энүнә нернь Хар. Дорҗин Хар. Эн йиринә ээҗәсн һархара хар болсн төләдән чигн Хар нер авсн болдг. Хотна улс, альд нег хар кү үзнә, түүнә тускар күүндвр һарад келлдснәс цааран, йиринә Харла дүңцүлдмн. Нег иим йовдл һарсн болдг. Әәмгт нег ик хург болсн деер зүсвр залу босад үг келҗ. Келхләрн, әвртә гидгәр, дуту-дундиг илдкәд, шүвтр кевәр, ахлачнриг хусад-мааҗад келҗ. Тегәд хургас ирсн улс: «Хар залу - залу бәәҗ. Хар йир келдг күн кевтә?»  - гилдәд бәәхләнь, соңсҗ суусн улсин дундас негнь сурна: - Хар, хар гилдәд бәәнәт. Тертн мана Харас ямаран? - Хариг дахҗ чадшго. Мана Харин өөр бәәхлә тертн килңкүр, - гиҗ талдан негнь хәрү өгнә. 
Тегәд, ямаран хар болҗахмб тертн? - гиҗ түрүңкнь сурна. Цуһар нир-нир гиһәд инәлднә. 
Болв Хар хотндан тоомсрта улсин негнь. Харас даву хөвм колхозд уга. Угаднь хар-хар гилдәд шог һарһад келәд, инәлдхәс биш, цуһар энүг күндлнә. Инәлдҗ, үнн седкләсн наад кехәр, энүг муурулхар бәәх нег күн уга. «Чирәнь хар болвчн, седклнь цаһан»  гиҗ цуһар келнә. 
Хотнд кенз көвүтә белүсн нег эмгн … - Кензә билә. Бийнь көдлҗ чадшго хуучта, көвүнь бичкн. Хая-хаяд колхоз ю-кү һарһад өгдг болвчн, тер юн дала көл болхв. Нурһлҗ саалин үкр эднә теҗәлнь, болдм. 
Нег дакҗ хаҗуһар йовҗ йовад, Хар орҗ ирнә. 
- Кензә, тана менд медхәр йовлав - Я-а, хәәмнь, Бара минь, ханҗанав - Ханҗанав ирсндчн, - гиһәд эмгн нульмс һарна. - Яахв ода, иигәд бәәнәв, Анҗгтаһан. Көвүм ода чигн бичкн, хәрү угала. Кезә нег залу болҗ көлс хувалцхв? - Кезә гисн үг бәәдв? - гиҗ Хар хәрү өгнә. - Таниг зөв гихләтн ода чигн дахулад йовнав. Хойр-һурвн сард, школ эклтл нама дахад көдлхлә, яһвчн тавн-һур-вн мөңг олх, көдлмш дасх … 
- Я-а, хәәмнь Анҗгч көдлмш кеҗ чадхий? Дегд бичкнлә. 
- Чадх. Зуг зөв гитн. 
Тиигҗ, тавн җил хооран, Анҗг, арвн дөрвтә көвүн Хариг дахҗ, эклҗ көдлсн болдг.Ода арвн йис орчксн, нәрхн өндр, атхрлдсн хар үстә, төгрг хар нүдтә, шовһр хамрта нигт хар күмсгтә сәәхн гидг көвүн. Зург. Зуг эн халунд зузарад, шатад бәәсн, киилгинь ханциг тохадан күргәд шамлад, картузан дарад өмсәд орксн, хөөдиг түлкәд, цокад, хәәкрәд, бас чигн Харас тату бишәр тууҗ йовна. 
- Иим үүл бәәдв. Кү харасн күн, хагсу теегт, халун һаңһд хө ту гиҗ харһхм бәәҗ! Үүнәс үлү зовлң һазр деер нань бәәхий? - гиҗ Анҗг келҗ йовна. 
- Ай, юуһинь келнәч, -- гиҗ Хар хәрү өгнә. 
Эднә зөв. Адг ядхдан бахан хаңһаһад уудгнь бәәтхә, нам ундан хәрүлх уста болхла юн керг. Худг худгас 40 - 50 дууна. Муулян эдләд, мокан җаҗлад күрәд ирхлә, усн ута болҗ генүлнә биший. Түлксн бийнь эс йовдг хөд генткн гүүлдәд, хотхр бәәсәр орад бәәнә. 
- Худг, худг бәәх өңгтә, - гиҗ Хар келнә. 
- Тиим болтхал, - гиһәд Анҗг ус уухан санад, нүлмнә. Нүлмснь өткрәд, зуурлдад, унл уга дора урлднь унҗна. 
Хөөчнр үкс-үкс ишкәд, адһад, эрт ургшан орв. Худг бәәсн деер хөд дарцад, нир-нир гиҗ маальлдад, теңгр-һазр хойриг негдүләд бәәнә. Тенд-энд үксн хөд кевтнә. Халун чаңһрад, теднә элкнь көөгдәд, тертәлдәд нам дөрвн көлнь өөдән хәләһәд, үзг-үзгәрн шошалдҗ. «Өмн йовх хошмудас гемнәд, муурад үлдснь үксн болҗана»  гиҗ хөөчнр күүндҗәнә. 
Хөөдиг көөһәд, түлкәд-татад, зә һарһад уралан орад хәләхлә, худгин йоралд усн гилвкнә. Худгт нег төлг унҗ, уснас аман тач авхш, зууньрад орҗ оч, геснь тертәһәд, көб болад бәәҗ. 
Анҗг заңһ дарад утхсн болла, өткн шар, зуурсн моңһлин өңгтә, усна шалтр татад авад ирв. 
- Усн һарву? - гиҗ Хар сурад өөрдҗ йовна. - Усн гихв, бальчг гихв, нег ааһ шаху юм утхад авч ирүв, - гиҗ келәд, Хард уутха гиһәд көвүн өгв. Эннь хавтхасн альчур һарһад, амндан бәрәд, терүн һаццас шимәд, кесг дакҗ зальгад чиләчкв. - Сәний? 
- Сән гисн юн үгв, чиигтәй гихнч, - болад Харнь заңһ дарад, татад «мә-у»  гиһәд нөкдтән өгв. 
Хөд, көөркс, маальҗ-маальҗ, ниргҗ-ниргҗ, энд-тенд коомрлдад - баглрад, саак һазр шилтәд орҗ одцхаҗ.Зуг өттә-шархтань көләрн семрн- чавчад, сүл, чикн угаг селн чичрүлҗ, тиигҗ бәәһәд нег батас оңгдан багур одад, эргәд йовлдад бәәнә. Хөөчнр альчуран норһад толһа деерән тәвсн, дотркнь невчк төвкнсн болад, «серд»  гиһәд одсн, гирлгүдән һазрт түшүлҗ-нахлад, деернь плащан хаяд сүүдр кесн ардаснь тергн күцҗ иртл сууһад тәмк татҗана. - Дәрк дәрк! Яһна эн? - гичкәд Хар саналдад, зөвәр тагчг сууҗаһад, эклв: - Иим толһаһинь ноха чирсн, бәәҗ эс чадсн, нүднь элсәр бөглрсн чееҗнь юмнд ханшго, ховдг, иим андн болсн Гитлер бәәдви. Тенд эврәннь орн- нутган эдләд, залад, амр-таварн кевтл уга, әмт эдлгәд, алад-булад йовхларн, тер өрәсн көлтә өлгчн амрдг болҗахмб, яһҗахмб? Ода ямаран үүл? Эврә һарсн, өссн-боссн һазран нег хаяд, өлг-эдән бас хаяд, хойрдхла, өрк-бүләсн салад, бидн зовҗ йовналм. Эс гиҗ хоолднь модн- көндлң тееглсн элмр, эн тоотиг хамад идхнь алдг уга. 
- Тер кишвә нохан үг соңсад йовад йовдг бирмн-шулмсинь хәләхнт - гиҗ Анҗг бас хүвән келҗәнә. - Йовхшв, дәәлдхшв, күүчхшв гихлә тер асмн -- Гитлер - һанцарн ю кедмб? Өрәсн көлән чирәд, хаахд торсн чон кевтә, альдаран тер оддмб? Түүнә үг соңсад гүүлдсн өздңгүднь юн сән юм үзҗ йовна? Минь ода сумн тусад, Әрәсән нег булңгд тоңһанув, аль невчк бәәҗәһәд һудинүв гиҗ үклән тоолҗ йовхнь алдг уга. 
Тиигл уга бәәшго. Эзләд, эврәһән кеһәд авчксн болҗах һазртан чигн хортн төвкнүн бәәшго. Күүнә мөр унсн күн овхаҗ хатрдг зөвтә. Мана балһсн, селән, модч-хулсн биш, нам довңг, хотхр болһнь - теднә үкл. Генткн сумн гиинҗ ирәд зүркнә экәр тусхла болад бәәх. Тегәд, олад авг: довңгнь хава гихв, аль хотхрнь хава-гихв? - «Йовхшв, дәәлхшв, күүчхшв»  гихлә һанцарн тер яһдмб? гиҗ чи келнәч. Терчн көвүн иим юмн, миниһәр болхла, - гиҗ Хар келҗәнә. - Кө, өөһин өөр бәәхлә - көөһин өөр бәәхлә - ө гидг. Теднчн ики бичкнәсн, нам нилхәсн авн, дәәнд бедрлдв гиҗ дасчксн өлзгәс гинә. Тегәд чигн хошин баргуд кевтә, хурһарн заахиг гетлдәд, «шть»  (гисн тал һарад, аңһадад гүүдгнь тер болҗана. 
Тиигҗәһәд, эн хойр бийән чигн му келнә, цергтән өөлнә. Тернь тер чигн болг. Ода манахс сөрлцәд, тер шулмсиг зогсал уга, цухрад йовдгнь юн болҗахмб? Тигтлән хөд биш. Хөөдин бийнь амрар туугдҗ өгшлм. Эн аюл кезә чилнә гихв? Мел иигҗ, эн һаң-халунд хөөдлә түлклдҗ, ноолдҗ, әмән авад зулҗ йовхин орчд, әмтнәс тату сохр-доһлңт биш, һартан бу бәрҗ чадшго биш, нам тер бирмнлә сөрлцәд медсн болхнь деер билә. Юн гихв? Мана үүрмүд, хотн-хошан залус дәәнә гүдүднь йовҗ, хортнла ноолдҗ йовхла, хәәртә әмтә улс бидн. Иҗл һатлад, Хасгин нутг орад түүх болҗанавдн. Дән төгсәд, диилвр делдәд, хотн- хошан залус ирхлә, тегәд, бидн юн гиҗ келн гиҗәхмб? болҗ хойр хөөч седклән хувалцна. 
- Ай, экн авгтан сәәхн күүндҗ бәәһәд, сүл талаһарн бул эрҗ одвт? - гиһәд инәһәд, һартан йовсн ташмгарн һоснаннь түрүһәр хойр-һурв цокад. Бадм өөрнь ирәд суув. Хәләхлә, мөрнь түдүкнд тушата йовна. Эн кевтән эднә күр чиңнәд зогсад бәәсн болҗ һарв. 
- Бударҗ одва гинчи? Тиим чигн болх, кен медхв? Далаһар цаадк-наадкинь йилһҗ медҗәхш, мана хар уханд дү ковүн тиим болҗ медгднә, - гиҗ мендин ормд Хар келв. 
Тегәд эднә күүндвр зөвәр уттад одв. Бадмнь цәәлһҗ өгчәнә: «Наадкснь бәг. Та хойраг авад хәләй.»  Соцхаалһ «колхозин букл миңһн хө авад һарч йовнат. Кемр эдниг хортн авхла ямаран болх? Чидлнь немәд, омгнь давад йовх. Кенә төлә унтл-кевтл уга, халуг халун гил уга йовад йовхан юңгад эс ухалнат? Олн-әмтнәннь төлә, Улан Цергиннь төлә йовхтн ил. Энтн кедү махн, ноосн, девл болх? 
Хөөчнр зөвшәрҗәнә.»  Тиим, тиим «гилдҗәнә. 
Бадм нег эклсн хөөннь, күцәһәд цәәлһс гиҗ санҗана:»  Тиим биш чигн болг. Фабрик, заводин көдләч ир, эдл-ахусин малчнр, тәрәчнр цуһар көдлмшән хаяд, цергә зергләнд ортха. Тегәд, цергт хувц-хунр кен уйхмб? Бу, зер-зевәр кен тедниг теткхмб? Хот-хол кен һарһҗ өгхмб? Хәрнь одн бидн улм шунҗ, улм чидлән негдүлҗ көдлхлә, мана цергин күчн немх: хувцнь дулан, 
геснь цадхлцг, зер-зевнь күцц, сән болх дутман, зөргнь давх, диилврнь өсх. Тегәд, теднә диилвр гисн мана диилвр болад бәәхгов! «
- Тертн үнн. Болв нег саамд санад оркхнь, седкл зовна, му болна. Яһдг, кегдг болвчн, сохр- доһлңг биш тиигтлән, әмтнәс тату биш … - гиһәд Анҗг эклв. Күцц келүлл уга Бадм тосҗ авад: 
- Ода деерән мана церг цаг зуур невчк түрү, күнд бәәдлд йовна. Түрү болхларн, цаг зуур гиҗ дакн давтҗанав. Терүнд алдг угад маһдлхм биш. Эврән бийән бас медх кергтә. Зуг ода деерән чидләс чидл Давҗ йовна Хортн Европин ик зууһинь дәәләд, бийдән орулад, эврәһән кеһәд авчксн, дарунь манур дәврснь тер. Тиигхләрн, одак дәәләд орулҗ авсн орн-нутгудан амрах биш, цергнь чигн, өлг-эднь чигн мел терүнә болҗана, яһнав гинә дурарн кеҗәнә. 
Мана церг хооран цухрад йоввчн, эврәһән кеһәд бәәнә. Бичкн селәнә, бичкн күүтр-хотна төлә хортн кедү-күүһән геенә, кедү зер-зевәсн, техникәсн хаһцна? Эн тускд манд зөвәр-зөвәр дамшлт бәәнм 1812 җилә дәәг эс меднт? Наполеон дәврәд орҗ ирәд, Москвад күрәд, диилчксн болҗасн, яһла? Мана хальмг полкс Париж авлһнд орлцад йовсинь эс соңслт? Берлинд чигн көвүд күрх! Хөөчнр инәлдҗәнә. Эднә седкллә харһҗана, таасгдҗана. 
- Түрүн өдрмүдт немшнр ямаран билә? Ода ямаран? - гиҗ Бадм цааранднь келв. - Тиигхд негхн-хойрхн өдрин дунд маниг дорацулад авчкх, орн-нутгимдн уга кех, бийәрмдн мухла кех саната йовснь ил. Тер биш, Гитлер, өрүни хотан Берлинд уучкад, Киевд үдләд, Москвад ирҗ хонг кехәркелсн бәәҗ … 
- Мә, седклинм эрчмнь кедүви? - гиҗ Анҗг уурлв. 
- Зуурм ид! Зуурм ид! - гиҗ Харнь харав. 
- Тигдгнь учрта, - гиҗ Бадм келҗәнә. - Европин өрәлинь эдн нег чигн сум үрәл уга орулҗ авад … 
- Терчн, тегәд, маниг бас тиим амрар эдлхәр йовсмби? Седклдчн ноха үк, андн, - гиҗ Хар уурлна. - Санан хурдмб, салькн хурдмб? гидг тер. Ода нам дәәг зогсахар седдг болвчн, арһнь уга. Хооран цухрҗ болшго. Наполеон кевтә ичәндән үклән олх. Терүгән медҗәнә. Арһан барад көвхлә - көвх, чивхлә - чивх гиһәд, зууньрад йовдгнь тер. Чивхднь юн алдг бәәхв. Кедү дакҗ Советск Әрәсәг дорацулхар седәд һазадын орнахн шүдән хәврәд, шүлсән цүврүләд гүүсн болхв? Кедү дакҗ Советск Әрәсә кенинь болвчн, неҗәдәр чигн, олар чигн, ирсәрнь, нам шиңкн үүдсн, өлгәдән бәәх нилхлә әдл бийнь, авад-авад сексрәд цокад, суг киитәһинь тоосн болх? Кедүнь теңгсин йоралд тусла, кедүнь теднәс һазр дор орла? Җидтә ирсн күн җидәсн Әрәсәд үкдг зөвтә. Тернь алдг уга. Мана төр - улм шунҗ көдлх төр. - Мел чик, үнн, - гиҗ хөөчнр зөвшәрв. 
- Би бас дән эклм цацу цергт мордхар эрлһ бичәд, Төрскән харсхар бәәнәв гисн бийнь: «Тана энд кеҗәх, күцәҗәх төртн йилһл уга, цергт йовснла әдл чинртә төр гиҗ парть тоолҗана. Хәрнь тер, көдлмшән улм чаңһатн»  гилә. Ода бидн бүкл таңһчин мал авч һарч йовналм, - гиҗ келәд Бадм часан хәләв. 
Үд хол кецәҗ оч. Халун саак кевтән. Арһ уга, йовх кергтә. Ишкм болвчн уралан кесн-олз. Деншг цуглрад арслңг болна гишңг, ишкм-алхм негдәд дууна болдг. 
- Таднла кесг болчкув. Ардкситн тосхлта. Үрвәд хөөдән көндәтн, - гиһәд Бадм босв. 
Усн угаһас биш, дала ик зовлң чигн бишл, - гиҗ Анҗг келв. 
- Удх угат, күрхт, зуг барҗ уухан келтн. Өдрә-сөөнә һазр үлдв. Цаатн усн дала. Һолын усн кергтә гихлә, һолын усн бәәнә. Уга, теңгсин кергтә гихлә, теңгсин усн бәәнә. Яһлав, худг ууҗ дассн манд … гихләтн, худг чигн олдх, - гиһәд Бадм инәв. Хурц нүднь «голс»  гиһәд, хойр хөөчиг «ямаран?»  гисәр харвад оркв. - Дала юмб герч? Һольш, теңгсин уснь бәәгл, элвг уста худг харһхнь сән бәәҗ, - гиҗ Хар келәд, җилвдән «хулд, хулд»  гиһәд хойр- һурв дакҗ шүлсән зальтад, келәрн эргүләд урлан норһав. Тернь зөвәр шатад, шүүрхдан күрәд, зузарад бәәҗ. - Иткҗ бәәхшвт? Эн эргмитн негн күртлнь меднәв, маңһдур гиҗ яһҗ келхв, болв даруһас мана хотар орҗ һархвидн - Тегәд, үзхт, - гиҗ Бадм келәд, гииглг тиим ишкдләр, уухнд йовх мөрн талан һарв. 
Толһаднь зүсн-зүүл ухан орад, һарад йовна. Увшла салхдан, би бас теднәс өшәһән авхв гиҗ келсн бәәнм. Авча өшәһән, авча. Мөр унчкад, ташмг бәрчкәд, теегин өргн-утар хө, үкр дахад ишкрәд йовад бә. Ямаран һәәвһә юмн: әм бат, сүрдх-әәх юмн уга. Залус чик келҗәнә, хәәртә әмтә улс, хөд дахад, Иҗл һатлад, Хасгин нутг орад гүүх болҗанавдн … Тенд чигн төвкнүнә төлә, «залуһин сәнь улан цусан асхад, әмән өгх»  … гиҗ бийән дамбрлҗ, уурлна. Увшас нам йовснас нааран зәңг-зә уга. Яһсмб тер? Э, чамла әдл бүүрһҗ йовхш, цол терүнд бәәнү? гиҗ бийән гемшәҗ, санҗ йовна. 
8. 
Нег өрүн Увш серв. Бийнь ясрад, чидл немсн болад бәәнә. Босхнь яһна гилчи? Тер айстан сарвлзад босад оркхла, толһань күндрәд, нүднднь үзгдсн тоот мел эргәд-дуһрад, чичрәд … Акад юмб? Герин өнцг күртл нәәхләд, дәәвләд, ор-дер болхла - теңкән уга. Көк тенгс иигәд бәәдг гиһәд сананднь орҗана. Салькн, хуур кевтә янзлад, нәрдүләд бәәдг. Дольган улм икдәд, шуукрад, көөсрхәд … эн айсиг алдл уга керм, оңһц, әрвңц хамт тавшад, харулнь зуг шовлзад үзгдәд, дакад геедрәд, һазрла-һазр болад хавтаһад мульҗад эргҗ йовад, өн 
Дәкәд, көлән докад делҗ йовх биич кевтә бәәдлдг сананднь орв, 
Толһа эргнә гидг күчр юмн бәәҗ. Тавглад ишксн-угань медгдхш. Ик дольган деер зогссн болад бәәнә. Болшго болад Увш суув. Мел эргнд харңһурсн болҗасн, дүсәд гегәрәд, чичрҗ, дуһрҗ, эргҗ-бәәсн тоот цуһар орм-ормдан тусад, өмнк кевәрн бәәхнь үзгдв. 
- Учр уга. Маңһдур мел талдан болх, - гиҗ энүгинь үзсн лейтенант инәв - Би бас седкләр адһад, сарвлзад босчкад, нохачлад суусн бәәнм. Берк болдг сәнҗ. Босад оркхла, генткн келин тавг талас миңһ һар зүн толһан экн тал шудрад, чис-чис гиһәд хатхад орксн болна, нүдн таг сохрад харңһурад ирнә - Бийән унҗ йовна болһув, - гиһәд Увш арһул мусг инәнә. Энд-тендән эргүләд, хойр түрәһән селн иләд-ниткрн бәәҗ: Босад сууна гидгчн, лейтенант, бүкл орчлң бәәҗ. Дегд давад, босад гүүхәр седсн, деер шиңгәд … - Бичкдүд яһна? Медхмтә? - гиһәд лейтенант инәв. - Түрүләд элкдәд, дарунь мөлкәд, бәәс гиҗәһәд сууһад, цааранднь татад босад, тавглад … тиигҗ көлд орналм. Бидн бас тиигх болҗанавдн. Биднчн, лейтенант, элкдхәс зөвәр нурһдад орквдн. - Арһ угад зарһ уга гидг. Яахв ода терүг сергәһәд … һурв хонсна хөөн, лейтенант Увшин сүүднь орад, арһул, цалыгрчв гиҗ саглҗах кевтә, эмкәһән зууҗ көтләд, терз тал күргв. Увш, керсг түшәд деернь унад, маңнаһан терзин шилд шахад, кесгтән ә-чимән уга: өмннь балһсн утдан сунсн, әмтн, ик-бичкн уга, адһлдсн, дән мел уга гиҗ болхм. Лейтенант бас тагчг. Энүнә нүднь инәсн болна, чирәнь гихлә нарта сәәхн өдр болад, солңһтрад бәәнә. Энүнә байрнь медгдҗәнә. Үүрнь босад, тавглад йовна гидг - ик байр. Нег үлү эврән тер тоотиг күзүцәһән үзсн зовлң хамгинь негн күртлнь меддг күүнд - хойр дам байр. Үклин амнас алдрад, җирһлин хаалһд орсна байр болҗана. Эн хойр йир өөрхн таньл болҗ, кен негән нерәрнь дуудна: «Гриша, күм Грицко»  гинә негнь. Наадкнь «Уши, уши»  гиҗәһәд Убуши гиһәд … хоюрн инәлднә «
Асхн болад ирхин алднд Гриша невчк номһрад, цуцрсн бәәдл һарад, чирә-зүснь муурсн болад одна. Хавтхасн зург һарһад, кесгтән һәәхәд, саналдад … күүнд үз - Удлго хулхаһар урлан күргәд үмснә. Зургтнь, энүгән Гриша зуг Уташт үзүлнә, Увшт келнә, арвн дола-нәәм орсн дүңгә наста, атхр үстә, альвл тиим хәләцтә, маасхлзад инәҗәх күүкн сууна. - Сәәхлә, - гиҗ Увш келв. - Заңг-бәәрнь, седклнь түүнәс чигн сәәхн, - - гиҗ лейтенант хәрү өгв. Эн күүкнлә Гриша училищд бәәһәд таньлдсн бәәҗ, нернь - Люба.Бас өнчәр өссн, ах- дү, элгн-садн гих юмн уга болна. Эк-эцкнь бас бичкнднь өңгрсн, детдомд өсәд, школ, чиләһәд, техникумд дасад, ахрар келхлә, эн хойран тууҗнь мел нег иҗл. Хойрулн нег-негндән икәр дурлна Тиигхләрн, харһн, үзлин дурлҗ. Түргн юмб? гилдәд чигн бәәх кесгнь. Зүркн зүркнүр көтлхло арһ уга. Яахв, лавта тиим болсн юмиг. Цагин эркәр чигн биз. Хойр эзн зөвтә гихлә, хотн тана юн керг гидг. Эн хойр нег-негндән ээҗ-аавинь сольгд, өнчн-өвүгинь мартулад оркна, юңгад гихлә хоюрн чигн эңкрлнә, килмҗлнә гидгиг күн болҗ үзәд ута, өрчдән шахад сәәхн иньг гисиг мел соңсад уга улс болҗана. Тиим болсар чигн эдн харһлдн, таньлдн, нег-негндән дурлсн биз. 
Сурһульнь төгснә. Гриша лейтенант нер зүүсн, йовх болҗана. Генткн Любань келнә: «би бас йовнав»  
Гриша терүгинь кергтән авхш, наад һарһҗана гиҗ санна. Болв Люба келсән давтад бәәнә. 
- Бичә аальлич, -- гиһәд Гриша тач авад үмснә. Любань «бас-бас»  - гиһәд сурад бәәнә. Тернь нам сурвр угаһар, бийнь саамлад- саамлад үмсәд … нүдинь хәләнә: мел әәмшгәр д үүриг болҗ медгднә. 
- Чи үнәр келҗәнчи? 
Люба тагчгар толһаһан гекнә. Ардаснь адһад: 
- Гриша, әәҗәнәв, йосндан әәҗәнәв, - гиһәд шимлднә. - Һәрһтә, һәрһтә, юунас әәҗәхмб? Гриша энүг өргәд һар деерән авад теврсн, халхинь, хойр нүдинь селн үмснә. 
- Дакад һанцарн шоваһад үлдхв гиһәд, һанцдан зовлң гидгиг чи меднмч, Гриша. Яһдг- кегдг болвчн, хамдан йовад медий, - гиҗ күзүчләд, бичкн мет Любань эрклнә. Иигәд, хоран тал дунд эдн кесгтән зогсад оркв. Кень болвчн түрүлҗ үг келхәсн әәҗәх өңгтә. Хойраннь хәләц харһад, үг-күр угаһар нег-негән медв. Хойрулн чигн салхасн әәҗәхнь үзгдв. Тегәд, йовх болад, нам зөв гисн цаас авчксн, байрнь теңкән уга. Дәәнд биш, хоша бәәх селәнд хүрмд очахас татуһар йовхш. Хамдан гисн ямаран! Хойрулн зурган цокулв болна. Гриша йиринә цергә хувцта, учр уга. Любань өлгәтә бәәсн кесг зах хувцд заагас, татад, ик-ик хамтхасн эрәтә, нимгн торһн бишмүд авад, нүр үздг герин өмн одад өрчдән нааҗ хәлән: «Зокҗану, Гриша?»  гиҗ сурна. - Зокна гисн юн үгв? Зург!.. гиҗ тернь хәрү өгнә. - Минь эн бишмүдтә йовтлчнь би чамла харһсн бәәнм. - Би тегәд чигн энүг һарһҗ авсм тер … 
- Тиигҗ цокулсн зург бәәй Ода яахв? Арһ уга, зургинь хәләһәд суух болҗана. 
Тер цагтнь Увш энүг төрүц көндәхш. Ямаран чигн үгд эн аадрулгдшго. Ямаран чигн үг энүнә тоолврас, - һазр деер һанцхн, Любаһинь һарһҗ чадшго. Сууҗ-сууҗ цуцрад, кецәлдәд кевтхләнь, нүднднь үзгдәд, җиңнәд, хооһш болсм пилотк махлаһарн холас дайлад аашсн болна. Тиигҗ ирдг бәәнм. Ах сержант, медсестра, мини Люба … Шавтхин өмн өдр, ута хойр хонг өмн, эн шимлдәд: «бичкн-бичкн»  гиһәд … Би һәрһтә элмр үкхән тоолад, бичг чигн бичлго, хайган чигн өгүлдго кевтә кевтҗ … ода тер частяс һарад йовҗ оч. Альд йовна гихв? Яһва гихв? … гиһәд бийдән уурлад одна. 
Өрүн болһн пошт ирдг. Лейтенантас наадкснь цуһар гилтә амдад һардг. Зуг эн йир өөрдҗ сүрдм биш. «Кенәсн күләхв? Күләдгән эврән кесн күн»  гиһәд пошт ирх болһнд сананднь орна. Болв кенд бичг, суңһуг ирсинь дуудад умшсн цагт, кииһән авлго гишңг оньһҗ соңсна. Кенәс ирх билә гиһәд сандг болвчн, бичг авх, нег үлү Любаһас авх санан дотрнь дала. Зуг энүнә нерн Һардмн биш. Саак кевәрн саналдад, хүвдән һундад оддг. Халһанд Увшд гертәснь бичг ирсн цагт эн бийдән ирснлә әдл байрлна. Юңгад гихлә бичг болһнд лейтенантд халун менд ирнә. Увшин гергнь, көвүнь цуһар энүг таньна, эн бас тедниг нерәрнь меднә. Ода бас пошт күрч ирв. Йовдг тоотнь цуһар адһлдв. Түрүңкснь күрчксн, теднә негнь поштиг кевтнь өмнән хураһад, юмна деер йовсн дөрвлҗн цаһан цаасиг һартан авчксн, невчк төвкнхиг күләҗәнә. Генткн «Григорий Дмитриевич Нестеренко - суңһуг!»  гиһәд дуудад оркв. Энд кевтсн лейтенант, шөвгәр хатхсн мет өсрҗ босад, сууһад одв. Болв иткҗ бәәхш: «Хаҗһр соңссн болхий? Кенәс? Ха йир?»  гиһәд, орад, һарад бәәнә, Лейтенант, суңһуг … танд суңһуг, лейтенант … - гилдәд, негнь гүүкин нааһар авад аашна. Өмнәснь Гриша сарвлзад босҗ йовна.Цуһар татчг болҗ одв, умшдг күүнә бийнь хайчкв, энүг кен чигн адһаҗахш. Цуһар Гриша ю келхинь күләҗәнә. Тернь сунһгиг авчкад, нам секхдән әәҗәнә. Юн йовна гихв? Хәләхлә, Әәдрхнәс ирҗ. Күн алнт болхм? Кенәс гихв? Сән зәңг, аль му? Минь иим алңтрулн! сурврмуд толһаднь ивр-ивр гиһәд, һарнь арһул чичрсн болад, махмуднь ирвәтрәд бәәнә. - Сек үнгән, Гриша, - гиһәд түдүкнд хәләҗ суусн Увш арһул келв. Тернь уха авсн кевтә: - э, э, - болад, нуһлад хойр аминь хавчсн бичкн цаас шуулв. Тиигм цацунь хойр нүднь дора йовх нерн тал хурдлв. Суусн лейтенант үкс босад, - Люба, Люба, Любаша! - гиһәд хәәкрв. Хәләхнь, альхн кир цаһан цаасиг өрчдән шахҗ. Минь үүнәс үлү үнтә юмн энүнд ода деерән уга кевтә. Хойр нүднь байрар дүүрңг. Чирәнь мел инәхәр - седәд, герл һарад бәәнә. Цуһар энүг дахад бас әвр гидгәр байрлҗана. Тигл уга яһ гинәт? Эднд гертәснь бичг ирәд, байрлад бәәхлә, лейтенантд седклин зовлңг болдг. Хаҗудан бәәсн күүнд му кех, седклинь зовах санан кенд бәәх? Түүгинь санад оркхнь байрнь байр болдм биш. Ода лейтенантд бичг ирсн, Любань олдсн, һанцхн энүнә байр биш, олна байр болҗана. 
- Гриша, Люба яһҗ? - гиҗ Увш сурв. Ирсн суңһугиг өрчдән шахад зогсҗах лейтенант сана авсн кевтә экләд умшв. «Көвүн һарва нернь Тарас түргәр эдг бичг күлә үмсҗәнәв чини Люба»  . 
- Көвүн, көвүн! - гиһәд хәәкрәд, лейтенант уралан ишкәд, Увшиг теврәд, хойр халхинь селн-селн үмсәд бәәнә. Тернь маасхлзад: «Гриша, арһул … Гриша, арһул»  гихәс нань үг келхш. Лейтенант дакн давтад, хойрдад, һурвдад умшад: - Тарас … мини Тарас … Ямаран сәәхн нерн … Чадна Люба … Мини Любаша, - гиһәд саамлад келәд, тер дөрвлҗн цаһан цаасиг зүн өрчдән, зүркнәни өөр дүрв. 
Увш босад, лейтвнантин һаринь атхв, үнн седкләсн көвүһинь йөрәһәд: - Ода чи Гриша, таату, болҗанач, - - гиһәд ээминь цокв. - Би чамд келсн бәәнм, цагнь ирх, цальград байрчн мелмлзв гиҗ. Мелмлзәд бәәвш. 
- Ханҗанав, ах политрук, ханҗанав, - гиһәд Гриша дакад Увшиг теврәд үмснә. 
Босад йовдг тоотнь цуһар ирәд, лейтенантин һаринь атхад, йөрәлдәд бәәнә. Йовҗ чадшго тоотнь лейтенантиг дуудна. Цуһар үнн седкләсн йөрәнә, һанцхн үг келнә: «Йөрәҗәнәв!»  Чаңһар һаринь атхна. Залу күүнә байр гидг тер. Эн икәр байрлсн болҗ элк хатҗ инәҗ, өргәд дуулх чигн биш, зовлң-түрү үзҗәнәв гиҗ, орклад уульх чигн биш. Минь тер һанцхн «йөрәҗәнәв»  гисн үгд, үнн седкләсн һаринь авад чаңһар атхсн «, цуг инәдн, цуг байр багтсн бәәнә. Тиим. 
- Лейтенант, ода бичг күлә, - гиҗ негнь келв. - Тодрха зәңг түнд ирҗәнә, - гиҗ оңгдан негнь немв. 
- Э, э, - гиһәд Гриша хавтхан бәрҗ үзв. Цаасн ормдан бәәнә. Энүнд нам ода бийнь иткгдл уга бәәх өңгтә. 
9. 
Хорвт нуурас салҗ һарсн бичкн һолын көвәд нег хош хөн үдлҗ бәәнә. Үдин һаңһ саак кевәрн: өршәңһү угаһар шатаҗ, - хамг әмтә- киитә тоотиг хуухлнав гисәр, чаңһрна. Кесг мәәртҗ йовсан бәрҗ авнав гисәр хөд элвг уснас саамлад-саамлад уулдад, бахнь ханҗ өгдг бәәдл уга, түдүкнд һарад энд-тенд баглрад, зәрмснь кевтлдсн, зәрмнь зогслдан болҗаһад, дакад һол орна. 
Хар, тергән тааляд, хооран хәләлһҗ тоңһалһад, ик җилк бәәсиг саҗад арш деернь хайв. Дарунь темәһән көтләд түдүкнд һарһад тушад тәвчкәд, зууран арһс түүһәд авч ирәд, зуухин өөр асхв. Тер хоорнд Анҗг хурдлад, һолын көвәһәр урһсн нигт көк хулснас буҗһр- буҗһринь шүүһәд, зәрминь татад таслад, зармины утхар керчәд, баглад боодг кесн, сүүвдәд авч ирәд сүүдрт делгв. 
- Не ода тоорм-тоосан оч һарһий, - гиҗ Харнь келҗәнә. - Тоорм-тоосн гисн хаҗһр. Кир-нуһудан гих 
кергтә. Дакад, һарһий гихәс, уснд орсар, тиим амрар һарч одх гиҗ та Хар нәәлҗәхмт? - гиҗ Анҗгнь хәрү өгчәнә, - Ядхдан хурһн зузан болсн эс болхий? - Келәд-кевшәд бәәлго, шулудич, - гиҗ Харнь хүүкрлҗ. Тегәд, хойрулн һол орад һарв. - Тадн шулуһар ирҗ цәәһән уутн, даруһас болҗ одх, - гиҗ хот кеҗәсн Цаһан келв. Цә зулхм биш, альдаран одх билә? болҗ саак Анҗг хәрү өгч йовна. 
- Зулдгнь зулшгол, зуг көрч одх … 
- Терчн дими, Цаһан. Ода цә көрх гисичн кен иткдмб? Чи дун уга бәәтлән, дуутаһас давулад, келхләрн мел мадлад оркнач, - гиһәд Анҗг күүкнүр хәләһәд инәҗәнә. 
- Саглҗа, чамас давад одвзав, - гиҗ Цаһан шүвтрлв. 
- Ай, Анҗгин дүңгә көвүнәс давнав гидгчн, Цаһан сән биш. Ямаран сәәхн. Урһцнь чигн, чирә-зүснь чигн һолгдшго, шулун-шудрмг, шогч, наач-инәч көвүн. Анҗгин төлә, хәләхнчн биичн, күүкд цаачн үклдәд бәәнм. Үзтдхший? - гиҗ Хар келв. 
Цаһан, чикнәннь ашк күртлән улаһад, чирәнь «чим-чим»  халу дүрәд, эмкәһән зууһад, ичртән, зуухин нүкәр орн гиһәд, келхәс 
-- Та. Хар, мел күүнә келсн үгиг хаҗилһәд авад йовҗ однат, - гив. «Басл чигн күүнд эс медүлсн болад бәәнәв. Эн Харас юм нууна гидг берк. Ода яахв? Би чамд … гиһәд босад теврәд- үмсәд гүүхм биш. Бийнь ду һархш. Тер эс келхлә …»  гиһәд толһаднь орна. 
Анҗг бас ә тасрв. Чирәнь, һалар орад һарч ирсн кевтә, шатхин нааһар бәәнә. Болв-Харин келсн үг энүнә ухананнь нег өнцгт йовснла харһад, бийднь таасгдад одсн бийнь, зуг тернь медгдәд очв гихләрн эн улм улаҗ хар күрңгтәд, одх һазр, орх нүкн гишңг уга болад, һол орад һарв. 
Удсн уга ардаснь Хар дахлдн ирв. Эн хойр бичкдүд кевтә, утар татад киилчкәд булхлдна, нег-негән көөлднә, ус цацгдна. Одак мәәртҗ йовсан мартчкиҗ. Болв амарн үс болвәләд, хойр һарарн җалдад өөмн йовҗ: 
- Дәрк, дәрк, усн гидг иим амулңгта юмн бәәҗ, - гиҗ Хар келҗәнә. - Махмудм өдн мет гиигрәд, деерәсм ядхдан миңһ шаху чиңнүр аца буулһсар, худлч күүнә келәр келхнь, цогцм «мел байрлад инәһәд бәәнә»  гим дүңгәһәр амрч йовна. Чееҗм болхла төснь серд гиһәд, уудад, дала-нала болад одв. Келн йовҗ эн улм уралан ишкм-ишкмәр Анҗг тал өөрднә, энүг бәрх саната йовна. - Чиңнәд бәәхнь, чикн авлгдад хуурм дүңгә. Усн деер өрм тогтам әмтәхн келәрн аадрулҗ намаг бәрхәр йовнт? - гин тернь булхв. Кесгтән һарч ирхш. Хар энд - тендән хулмлзад, альд эн һарна кишго гисәр, тер ормднь дарад хойр-һурв булхулс гиҗ күләнә. 
Тиигҗ бәәтлнь Харин көләс юмн шүүрсн болла, эн усн дор орад йовад одв. Хәләдг зав өгч йовхш, кинь чиләд, нам кесг дакҗ ус балһад, сарвлзад, тиирч йовна. Тер чирҗ йовснь алдад орксн, аль тәвн гиһәд тәвснь медгдсн уга, Хар хагдад һарад ирв. Хәләхлә күн уга. «Минь шулмин ааль, чамас эс авдг күн»  - гиҗ санад Анҗгиг «бәрҗ идхәр»  седҗәнә, болв тернь хулсн дунд өкәһәд шалвран мошкҗ бәәхнь үзгдв. «Акад юмби? Юн болхв?»  - гиһәд йосндан алцгтрад, нам әәснь күрәд ардан хәләхләнь: усн деер хойр һаран дслчксн Бадм кевтнә. Үзчкәд, эн хаһ ташад инәһәд, ус цокад, Харар наад кеҗәнә. Тернь һундсн бәәдлтәһәр: 
- Тиигҗ күүнә сүмс авдв? - гиҗ келҗәнә. - Хәрнь Анҗгас һарх ааль биш билә. Мана күн һазр деер әврләд бәәхәс биш, усн дотр орчкхларн, му бовгнаһар, мел зах авад, көл өгх, хәр һазрар, чальчагт булхад, хурдлад һарна - Бийнь … Бийнь ямарамб? -- гиҗ арг деерәс Анҗг хәәкрнә. - Би чамас холд одсн угав, Анҗг. Бас чамла әдл, төмринәр йорал альд бәәнәч гиһәд однав. Энчн болхла усна заһсн гидг эн, - гиһәд Бадм тал заав. - Дәрк, дәрк, мел му ухан орад бәәв. Ода үкл гидгчн иим юмн бәәҗл гиһәд … Тегәд, Бадм инән йовҗ Харур өөрдҗ ирәд, мендлв. Тиигчкәд, «бичә өөлтн, бичә һундтн. Би шог һарһад келчкүв. Таниг әәх гиҗ медсн угав»  гинә. - Керлдҗ бәәхшв, зуг … гиһәд күцәҗ келл уга Хар уснас һарч йовна. Бадм бас дахв. - Мини келсн харһад эс бәәвү? Ундан хәрүлх усна шалтр уга, амнтн цөлдәд, өткрсн шүлсән цааран кеҗ чадҗ Йовхдчн, цаатн усн дала болх гихлә иткл уга бәәләт. Нам ундан хәрүлх биш, зәрмтн көл алдад, цәәлзәд, тарҗ йовнм, - гиҗ Бадм эдниг шоглҗана. Өөмҗ ирәд эдн тергнә сүүдрт багтад суулдв. Цаһан, ааһст цә кеһәд, тослад, өмннь тәвб, Анҗг үкс балһчкад: 
- Дәрк туслг. Цаһан, энчн, чннгтәһәс биш мел һал бәәҗлм. Таңнам арсн келнәм арстаһан йовҗ одв, яһв? 
- гиҗәнә. 
- Келнчн дегд ут болад шатҗ йовна, Харнь эвгәрәд сән болх, - гиҗ Цаһан давулв, 
- Үлдсн муһтшарн келсн бийнь үгән күүнд өгх уга. Күүнә иимнь һалд шатдм чигн биш, уснд чивдм читн биш, - гиҗ Хар немв. 
- Иим гисн? 
- Намас юуһинь сурнач, бийән хәлә, - гиҗ Хар хәрү өгв. Бадм Цаһан хойр - «пиш-пиш»  хаһрад инәлдв. 
Тер өдртән тууһад, маңһдуртнь йовлдад оркв. Иҗл өөрдх дутман, сала-шидмсн болсн бичкн-бичкн һолмуд элвәд, өвсн-хулсн нигтрәд, идг улм ясрад йовна. Тууврт йовх бийнь хөд өл алдҗ йовхш. 
- Маңһдурас биднч мануртсн Хальмг теегтән мендән келҗ, махла һарһад, Иҗлиг һатлад, Хасгин нутгар орх болҗанавдн, - гиҗ Хар саналдв. 
Анҗт хәрү өгсн уга, зуг: 
Иклә цаһан кермнь 
Иҗлин дунд хәәрлнә. 
Ирхинчн санан бәәхлә 
Иҗлинчн усн чальчаг … 
гиһәд гиинәд дуулн йовҗ, өөдән хәләв. 
Деер, үүглн һатц долда хорха ниссн мет, «у-у-у»  , «у-у-у»  гиһәд, негт тасрад, негт дакн соңсгдад, самолетс йовад одсн болла, генткн Иҗл деер болх бәәдлтә, давх болсн уга зениткс «яр-яр»  гилдәд бәәв. Тиигм цацу ик көндә дун һарсн болв: һазр догдлад, хольврхин нааһар болад, дакн хойр-һурв «луг-луг»  гиҗ чичрснь соңслдв. Харин махмуднь ирвәтрәд одв. Болв эргнд тагчград, урдк кевәрн ә чинән уга, зуг саак «у-у-у»  , «у-у-у»  гисн Харин чикнд соңсгдв. Тиигхләнь, эн сана авсн кевтә уралан гердҗ: 
- Ода эн эрлгүд нам тагт бичә хамхлсн болтхал, - гиҗ зөвәр уухнд йовсн Анҗгт келҗәнә. Тернь хәрүднь: 
- Хар, Хар! Кевттн! Кевттн! - гиҗ хәәкрв. 
Хәләхнь, җивр болһнь тус-тустан ик-ик хар кирс тамһта самолет тус деерәс дорагшан орад аашна. Агчмин зуур гилтә хөд деегәр элкдәд, нег захаснь оңгдан зах күртл пулеметсәрн тачкнулҗ, хорһлҗн сумар хур орулҗ асхад, өөдән һарад одв. Энд-тенд үксн хөд бортал-дад, наадкснь үргәд баглрад … Хар ууртан дегд бүтәд, арһан бархларн гирлгән өргәд, ардаснь дайлад, му келәд үлдв. Терүгинь үзсн Анҗг инәмскләд: - Хар гирлгәрн цокад уңһан гивт, Әрән гиҗ мөлтрҗ һарва, - гиҗ шоглҗ йовна. - Чамд инәсн хөөни болад бәәх … - гиҗ Анҗгд уурлҗ хөрх хоорндан, Хар өөдән хәләчкәд, бичкн күүкд кевтә, доран тогляд: - Хәләлч, хәләлч! - гиҗ өөдән заав. 
Тиигн гихнь мана самолет ца үүлн һатцас һарч ирәд, одак хар мөртә элмриг иҗләснь салһҗ авад, деернь элкдәд, һазрур шахад, үүлинь үзүлҗ йовсн бәәҗ. Тернь мөлтрхәр седәд, зусн зүүл ааль-җиил һарһна, болв «Як»  деернь элә болад, анһуч күүнәһәр келхлә, шургин хурднь давҗ өгәд аңгиг күцәд, тәкм авч йовна гиҗ болҗана. Тиигҗ йовад «Як»  тоңһрцглад, немшин самолет тал өөрдсн болла, Хар нүдән таг амрчкв «Минь ода хойурн мөртлдв … хамхрв … шатв гисн ухан орад, хәләхдән нам әәҗәнә, хаһрх әәһинь күләҗәнә. 
Болв цоклдад хаһрсн ә һархш. Арһул нүдән секәд хәләхлә,»  Як «зөвәр өөдләд һарад одснь үзгдв.»  Наадкнь яһсмб? «гиҗ санад ардан хәләхлә, немшнь шатад, арцан ик хар ута пааннклулҗ хаалһ татад, унҗ йовна. Удсн уга, хәләһә бәәтл, зөвәр уухнд һазрла шууглдсн болла, эргнд күрҗңнҗ догдлулад, хаһ тусв. 
- Сән болв! Иҗлнь уха сурх! Ай, ямаран андн гинәч. Наадкснь йовҗ одсн бийнь, һазр үмкмр, хөд үзәд хәрү эргҗ ирвш, - гиҗ Хар келв. 
- Хәрнь гиһит. Нам гирлгәс чигн әәҗ йовхшлм. Үклнь болсн хулһн миисин сул зүүҗ нааддг, одакти үүлнь татад, хөд хадгнь тер, - гиҗ саак Анҗг дамбрлҗ йовна. Хар уурта бәәдлтәһәр, дурго болсар ду һархш. 
Уухнд тоосн цоонград йовна. Мөртә күн үкн гуртарнь аашна. 
- Бадм болх бәәдлтә, - гиҗ Анҗг келв. Харин уурнь тәвгдәд уга, маңгсиһәд бәәнә. Бадм мөрнә шүрүһәр гүүлгҗ ирәд бун, мендлн йовҗ, эмәлин бүүргт җолаг кесг ораһад, мөрән сөөв. Дарунь хойраннь һар авад, дакн нег мендлчкәд: 
- Илднь келхлә, та хойрас зөвәр әәвүв, - гиҗ йовна. 
Хар тосҗ авад: 
- Манас юуһинь әәнәч. Хөд, кесг хөд алва, андн, - гиҗ хәрү өгв. 
- Ода яахв? - гиһәд Бадм һарарн өмнән заав - 
Теднтн тагт деер бамб хайхар йовҗ. Зениткс хаһад өөрдүлл ута бәәхлә, арһан бархларн, авч йовсн бомбсан 
Иҗл деер хайҗ-хайчкад, хәрү нисҗ йовад, ардк негнь тадниг үздгнь тер. Тер андн иҗләсн салад, теднәсн хоцрад эргхләнь, нанд тод болҗ одв. Тегәд, һарад довтлсм тер. 
- Бидн бас хара бәәсн угавдн, - гиҗ күүрт Анҗг орлцв. - Чидл күригәрн кишгод сөрлт өгәд, нам Хар терүг гирлгәрн цокад уңһан гив. Харнь хордад: - Цокл уга яах билә. Чамла әдл ноһана арһсн кевтә бомбаһад кевтхм биш, - гиҗ өглдҗ йовна. 
Бадм мусг инәһәд ду һархш. Эн хойр йиринә мел шүүрлдәд һардг, нам эс меддг улс хоорндан хортн гихм. Түдү дүңгә Анҗгин келсн йир хорта, тегәд Хар зәрмдән «чамаг, келмрч доскас, эс авдм болхнь»  гиһәд санна, болв түүгән мартчкна. Дасмҗ болад хуурч. Хойурн нег-негән угальдг бииснь. Нег өдр негнь уга болхла, наадкнь мел ууҗ хот уга гилтә бәәнә. Тиим эңкр. Энүгинь меддг Бадм хоорнднь төрүц орлцхш, түлклдәд йовсарнь керг кехш, ода бас соңсад, мусг-мусг инәһәд, хөөдинь туулцҗ йовна. Зөвәр болчкад: 
- Невчк үкс гитн. Эндрин бийднь, сөдүләд болвчн, Иҗл һатлҗ авх кергтә, - гиҗ келәд, мөрн деерән мордв. Дарунь Хар тал өргәрн заңһҗ, нүдән ирмҗәнә. - Анҗг чи моһа келәрн мана ахиг бичә хатхад йович. 
- Ахтн чигн, келәд оркхларн, күзүнд күргәд оркна. 
- Ода яахмч? Утхиг шан бәрн бахлуртаһинь гидг. Не, адһтн, - гичкәд Бадм гүүлгәд йовҗ одв. 
Нарн хурдндан орад бәәв. Тер кевтән асхни серүһәр, сөөни бииднь үрвүләд, өр шарлхин өмнхн Иҗл һол девләр тәвгдсн тагтар Хар Анҗг хойр хөөдән тууһад һарв. Эднд нөкд болад, мөрән цулврарнь көтлсн, Бадм бас туулцв. Сүл нег йовтн, тагт деерәс бууһад, һазр тавглад, «җотр-җогр»  гиһәд җоралад хөд дахв. Бадм картузан авад көлсән арчсн, саналдад: 
- Не залус болва ода. Наадкснь тана өмн һарч одла. Тегәд, мана Хальмг һазр Иҗл һатц үлдв, - гиһәд ардан эргәд хәләв. 
Хар Анҗг хойр бас энүг дахҗ ардан хәләлдв. «Кезә, яһҗ, ямаран цагла, альк хаалһар, үзгин альдас хәрү эргҗ иргднә?»  гих ухан кенднь болвчн орҗахнь ил. Күн йир хар- цаһан ду һархш. Хәләцнь, ард үлдсн 
Хальмг теегән харвсн, ухан-седклнь тенд туссн бәәнә. Кесгтән зогслдад оркв. 
Тууврт йовсн хөд, мел тер дарунь кевтлдҗ одв. Тагчгиг эвдәд, Бадм экләд: 
- Эн мана зогсҗасн Хасгин һазрин захнь. Чикәр келхлә, Гурьевск областин Денгизск района һазр. Цуг мана мал эн областин эдл- ахуст одхмн, - гив. Тер хоорнд Цаһан күрч ирәд: «Халун цә оч ууцхатн»  гиҗ дуудв. - Би тегәд чигн энүг өмн йовулсн бәәнм. Мана Цаһан меднә. Йовй, цә оч уй, - гиҗ Хар адһв. - Цаһан меднә, зуг медсән күүнд келхш, - гиҗ саак Анҗг орлцв. - Ода яахмб? Чамла әдл мел икин чееҗ, баһин бөкс болад бәәхим биш, - гиҗ Хар хәрү өгәд, «бәргдәд одвш»  гисәр дораһар Анҗгиг хәләв. Тернь тагчг. Харин келсн дегд хорта болад, хәрү өгн гихлә тааста тиим мергн үг олдл уга зоваҗах өңгтә. Эдн цуһар тергн тал ирв. Нарн девшәд өөдән һарад бәәв. Хөөчнр таварн цәәһән ууһад дуусв. - Көөркс, хөд мел көдлхш, түдү дүңгә цуцрҗ, - гиҗ Хар келҗәнә. Амрад кевтг. Үд күртл чигн кевтг, ода әәмшг уга, - гиҗ Бадм хәрү өгв. Невчкн зуур татчг бәәҗәһәд: - Анҗг чи йовад хош болһнас неҗәд кү дуудлч, кен ахнь иртхә, - гиҗ немв. 
Хөөчнр удсн уга. Зәрмнь темәтә, зәрмнь мөртә хурад күрч ирв. Хоорндан һар авч мендләд, зәмләд, сөгдәд, йовһн чигн суулдад бәәнә. Зәңгин сәәнәс сурлдад йовна. Шог-инәдн чигн соңсгдна. Бадм босв, цуһар тагчг болад, энүн тал оньган тусхаһад, «эн ю келнә»  гисәр күләлдв. Бадм кесгтән ду һарсмн, цугинь эргүләд хәләһәд, тус-тустнь күн болһна чирә- зүсинь товчлҗ авчах мет бәәнә. 
Үүрмүд! - гиһәд эн эклв. - Бидн унтл-кевтл уга гилтә йовад, олна малыг кевтнь гилтә авад һ ар одн. Ода әәмшг уга. Тегәд, партин Хальмг таңһчин комитетин болн правительствин нерн деерәс цуһарадтн ханлт өргәд, күн болһна шунлтынь темдглҗәнәв. Би энүнәсн хәрү һархв. Цааранднь цуг һардвр Хард өггдҗәнә. Цуһар Харин келсинь соңстн, күцәтн дөңгән күргтн. Цаг ямаранинь бийстн медҗәнәт. Хош-хошар, оң-оңгдан эдл-ахусар чигн тадниг салһх саам харһх. Үг, күр уга болдгар кетн. Энүг адучнрт бас күргәд келтн. Тедн зөвәр өмн йовна. Сән идгтә-уста һазрт күрәд тадниг күләх зөвтә. Хәрнь тер, үүрмүд, мини келхәр бәәсм болв - гиһәд Бадм суув. - Медгдҗәнә, - гиҗ генткн Цаһан келв, цуһар энүг дөңнв. Тәмк оралдад, һал кецхәв. Үг- күр уга, тагчг. Цуһар чигн Бадмин келсиг тус- тустан дотран тевр идҗәх өңгтә. Өлн хөд кевтрәсн бослдад, түрүнь һарч йовна. Ард үлдснь маальлдад, дахсан хәәҗәнә. - Не ода, залус мендләд салх кем ирв, - гиҗ Бадм келәд, күн болһнла һар авч мендлв. 
- Менд йовтн, манахсд, таньдг-үздгт эркн халун менд келтн, - гиҗ теднә негнь хәрү өгв Тегәд, неҗәдәр-хошадар салад, хошан темцәд һарцхав. 
- Манд бас салх кем ирв, - гиһәд Бадм өөрхн бәәсн Анҗг тал ишкдл кеһәд, бас һаринь атхв.- Көдлмшән чикәр кеҗ, күунд келүллго, нохад хуцулшго йовтн. Цаһан бийнь өөрдҗ ирәд Бадмин һаринь авб. Тернь «күүкән бичә һундатн»  , - гиҗәнә. - Анҗг соңсҗанчи? Бадм, Хар тал хәләһәд, нүдән ирмв. Терүгинь үзчкәд. Цаһан ичәд, эмкәһән зууһад, һоснаннь хоңшарар элс тееһәд, тегшләд, һазр шилтҗ бәәһәд, өөдән хәләһәд: 
- Намаг эдн һундаҗ чадну? - гиҗәнә. 
- Уг сүүлднь Хар, танла мендлх болув. Мини мөриг та автн, танд унулҗанав. 
- Биичн яахмбчи? 
- Нанд керго. Мини мөрн оньдин тохата, - гиҗ инәмскләд, Бадм көлән заав. Хар, уралан үкс ишкәд: «Менд йов. Манд санаһан бичә зов»  гиҗ келв. Бас неҗәд мендлчкәд, Бадм тагт хәләһәд хәрү һарв. Анҗг Цаһан хойр дахад, энүг невчк үдшәх болв. 
10. 
Пошт ирхлә урднь нам эс көндрдг лейтенант, ода әмтнәс түрүләд ирәд зогсчксн бәәнә. Нег әдр, хойр, һурвн давад одв. Бичг уга. Болв седклнь төвкнүн - ирхинь медҗәнә. Зуг чееҗәр адһад, хамг зәңгиг түргәр, кевтнь медхәр седҗ, лейтенант пошт ирхиг амдад һарна Дола хонад орква. Гриша нам итклән бәрхдән күрәд, цаг дегд уттад, ик зууднь мел кевтәд бәәнә, ду һархш, Энүгинь Увш бас үзә-медә бәәнә. 
- Чи яһҗахмчи? Саак кевтән һарчахмби? Седкләр адһад бийән зоваһад бәәх. Деерч цаг ямаран? Мини бичгүд бас дола-арв хонад ирнәлм, - гиҗәнә. 
Лейтенант хәрү өгсн уга. Гүүнәр татад саналдчкад, босад, терз тал одв. Ардаснь дахлдад Увш ирәд хаҗуднь зогсв. Балһсн эднә өмн, утдан-өргндән сунна. Зәрм гермүдәс утан һарад, өөдән цоонград, бичкдүд шуугад, трамвай җиңнәд, машид күрҗңгнәд бәәнә. Әмтнь үзг-үзгәр адһад, көдлмшин үүләр болну, аль эврә кергәр болну, йовхнь үзгднә. Дән-даҗг уга, төвкнүн цаг гиҗ келхм. Зуг хая-хаяд салдсмуд баг-багар йовад одна. Хол биш, госпиталь шидрт, дәәнә училищ бәәх кевтә: өрүн-асхнд эдн өргәд дуулад, «ярд-ярд-ярд»  гиһәд тавшснь соңсгдна. Минь эн тоот дәәнә цаг биший гисн сана орулна. 
Пошт ирчксн, цуһар адһлдҗ йовна. Лейтенант үзә-соңса бәәсн бийнь, дорасн көндрсн уга, нам тер үзгүр эргҗ хәләсн чигн уга. Увш терүгинь эс медсн болад: 
- Йовий, Гриша, цаачн пошт күрч ирвә, - гиһәд ханцнаснь арһул татв. Тернь ду һарл уга дахад һарв. 
Эн хойриг стол тал өөрдәд ирҗ йовхнь: 
- Танд бичг, - гиһәд оркв. Лейтенант үкс адһад авхар седхлә, тернь толһаһарн нәәхләд, арднь йовсн Увш тал өргәрн заав. Гриша мел хүврәд, дотрнь юмн тасрсн болад одв. 
Цаадкнь эндү һарһад, күүнд түдү дүңгә өвдкүр кеһәд орксан медв, дотран бийән керлдҗ йовна. Ода яахв? Үг гидг-үүлтә юмн. Амнас алдрсн хөөн, ардаснь бәрхд күчр. «Болвчн, энүнд бас йовдг болвза»  гиҗ санад дала бичгүд деегәр нүдәрн гүүһәд хәләҗ йовхнь. «Нестеренко Григорий Дмитриевичд»  гиһәд харһад одв. Эннь бийдән ирснәс давуһар байрлҗана. - Лейтенант, танд бичг, - гиһәд өгч йовна. - Нанд? - Э-э, танд, лейтенант! Әәдрхнәс! 
Гриша сарвлзад шүүрәд авчкад, нам ханҗанав чигн гилһв угаһар, шуд орн талан адһв. Бичгән авсн бийнь умшл уга, лейтенантиг күләҗәсн Увш, ардаснь дахлдн ирәд эврәннь орн деерән суув. Гриша энүг үзҗ бәәхш, бүклдән тер бичг дотр орҗ одсн өңгтә. Хаҗуһас хәләһәд бәәхнь, мөр болһниг дахад нүднь хурдлад, чирәнь мел байрар дүүрәд … тиигҗ бәәһәд бичгән дер деер хайчкад үкс босад, Увшиг тач авад теврәд үмсәд, үмгәд, ээмәснь авад сексрәд бәәнә. Тернь юн болсинь медҗәхш. «Көвүн һарсна байр болҗана»  гиһәд, нам хөрҗ чигн бәәхш, «һош-һош»  инәнә. Тиигхләрн мел «Ханҗанав! ханҗанав, чамд икәр ханҗанав!..»  гиһәд лейтенант давтад бәәнә. 
- Ода юунд икәр ханад бәәнчи? - Ханлго яах билә! Зуг чамд … уга чини гергнд … - Мини гергн юмб? 
- Юн гисн?.. Чи, ах политрук, акад күн болх өңгтәч. Келәд бәәсн бийнь эс медх. 
- Чи күүнд медгдх нег чигн үг келәд угач, - гиһәд Увшнь инәнә. Лейтенант дун угаһар дер деерәс бичгән шүүрч авад өгнә. - Умш! - Деернь немәд: - Хәәкрәд умш, чаңһар умш, соңсхад умш! - гинә. Тиигчкәд, өөрхн бәәсн улсиг цугинь дуудна. 
- Энчн, лейтенант, эндрин бийднь чилшго бичг бәәҗ, - гиҗ Увш келҗәнә. 
- Умш! Умш! - гиһәд Гриша чигн шахад бәәнә, Арһ уга, экләд умшх кергтә болв. «Мини эңкр, мини һанцхн, Гришенька, менд! 
Хамгин түрүнд көвүтә болсндчн, эцк болсндчн, чамаг үнн седкләсн йөрәҗәнәв. Көвүнчн әвр бооҗмһа: һархдан - 4 кило билә. Сар болад эмчд үзүләд, чиңнүрдсн-бүкл кило дакн немҗ. Уульха биш - бат, чамаг дураҗ. Чирә-зүснь мел чини, зуг хамрнь шовһр - тернь мини. Ямаран нер өгсн сән болх? гиһәд басл удан ухалув. Кенләһән зөвчлхв? Таньдг улс уга. 
Эмчәс нег ирҗ йовад, дару-дарунь оч селвлцдг биләв, зууран амрад суувв. Өмнм Иҗл көөсрхәд, эргән цокад, шуукрад, үрглҗләд бәәнә. Чамаг санад: «Яһв гилчи? Шавнь күнд, ухаң-медән уга билә … намаг таньсн угалм … бичхш … юңгад?..»  гиһәд ухандм орад-һарад бәәнә. Болв әмд Йовхдчн маһдлсн угав Иҗл саак кевәрн … Генткн «Реве та стогне Днипр широкий»  гиһәд чееҗәр келдгчн санандм орад ирвә. Минь тер саамла «Тарас … Тарас … сәәхн нерн, мел украинск нерн»  - гиһәд төөнрәд бәәв. Тегәд, көвүнчн Тарас Григорьевич болснь тер. Чи Кобзарьтан әвр дурта бәәнмч, тиим эсий? 
Ода чамаг яһҗ олсан келсв. Юмна түрүнд, чамас сурҗанав, эврәннь үр ах политрукан мини нерн деерәс халун гидгәр теврәд үмсич, нег биш, кесг дакҗ. Энүнәс биш бидн хойр нег- негән олна гидг берк. Альдаран эс бичүв. Кергтә хәрү ирхш. Ода деерән темдг уга, хәәҗә-нәвдн гилднә … 
Тарас сар болчксн, эмчд үзүлх, чиңнүрдх кергтә болв. Бичкдүдин поликлиникд күрч ирвдн. Мана участкин эмч хәләҗәнә. «Көвүнәнтн өслтнь сән, бичә даарултн, болв бичә б үгитн»  гиһәд селвгән өгчәнә. Тиигҗ бәәтл цаһан кенчр махлата, цаһан халатта күүкд күн орҗ ирв. Медсестра дораһар шимндәд «мана ах эмч»  гиҗ нанд келв. Орс биш. Хавтха дүүрңг чирәтә, зеегтә нүдтә, сәәхн зүстә-зүрктә күн. Һучнас давад уга болх өңгтә. Тер бийнь үснднь буурл орад бәәҗ. Эн орҗ ирн Тарас тал өөрдәд, өҗгнгәрнь хойр-һурв арһул ташад: - Баатр гидг эн, - гиҗәнә. Александра Мутуловна, энтн фронтовик, - гиҗ мана эмч хәрү өгв. - Фронтовик? Арһта эр гидг эн, - гиһәд Тарвсиг өкәрлҗәнә. - Өслтнь ямаран? - Сән, - гиһәд мана эмч дегтр өгч йовна. Тернь авн, хавтхасн козлдуран һарһад зүн, экләд умшҗана: «Тарас Григорьевич О, Шевченкәс тавхн минут тату бәәдгҗн»  гиһәд наадлад, кезә һарсн, кедү татсинь, ода кедү болсинь хәләһәд, «сән-сән»  гиҗәнә. Цааранднь гүүлгәд умшҗ йовад. «Эцкнь - Нестеренко Григорий Дмитриевич гиснд күрәд, зөвәр торад, козлдур деегәр нан тал кесг саамлад хәләчкәд, ду һархш. Келхәс»  Любовь Сергеевна. Люба … «гив. Ода эн бас нег юм санҗанал гиҗ дотран ухалад, хәләһәд тагчг суунав. Генткн козлдуран авад, хавтхлчкад, зөвәр бәәҗәһәд, Тарасиг өкәрлсн болад: - Папач альд? - гиҗ сурв. - Бичг ирнү? 
Би уга гиһәд толһаһарн нәәхлүв. «Хамдан дәәнд йовлавдн. Гриша күндәр шавтсн, ухан- медән уга кевттлнь авад йовҗ одла. Нам яһснь медгдхш»  гиһәд саналдув. Александра Мутуловна нан тал өөрдәд ирәд сурҗана: - Гриша лейтенант билү? Би сарвлзад одвв. - Та меднт? Та харһвт? Та үзвт? - Уга, - гиһәд Александра Мутуловна нәәхлв - Болв тана Гриша альд бәәхинь меднәв. Мини залула нег госпитальд бәәнә - - Хама? Альд? - гиһәд босҗ йовнав. Эн намаг күцц босхл уга хаҗудм ирәд бийнь суув. Тегәд, келҗ өгснь тер. «Гриша, мини эңкр Гриша! Ах политрукд Тарас ман хойрас халун гидг, үнн цаһан седклин менд кел. Мана нерн деерәс теврәд үмс. Цуг үүрмүдтән бас халун менд кел. Бичгичн күләҗәиәвдн. Манд бичә зов. Миңһ дакҗ үмсҗәнәвдн. Чини Тарас, Люба»  Бичг төгсв. Увш дөрв давхрлад Гришад өгв. Тернь бичгән авчкад, дакн Увшиг теврәд үмсҗ йовна. Көвүд инәлдәд «лейтенант, чи яһҗахмчи? Үмсҗәнәв гиһәд, өшәһән тавлад авчанач «гилднә. Лейтенант бас инәһәд, Увшин һаринь авад атхна. 
11.
Теңг давад һарч ирсн нег ормарн кедү биш икәр церг һатлһҗ авхар хортн зүткәд, һурвн- дөрвн хонгин дотр бүкл долан корпус, тер тоод дөрвн танковый, һатлһад, теднән тукрад тәвәд бәәнә. Йир яһад болвчн, үкәд-өгрәд болвчн уралан йовх саната. Эднә өмн сөрлт өгч мана нег әәрм зогсҗана. Хортн, Верхне-Курмоярск, Романовск хоорндаһар, Тең һатлхар басл чигн зүтквә, юмн болҗ өгсн уга. Цимлянскин өмн бийәр, уралан йовдгнь һалд одг, Теңг деегәр тагт тәвдгнь бәг нам һол тал хортн сәәнәр өөрдҗ чигн чадсн уга. Болв өмәрлхлә, әәрмин зүн захар, зөвәр күнд бәә ал учрсн бәәнә. Хортна танковый корпус шахлһан улм чаңһаһад, чидлнь давад йовна. Энүнә Өмнәс сөрлт өгчәх стрелковый хойр болн кавалерийск нег дивизь әрән гиҗ теслцҗ бәәнә. Стрелковый хойр дивизь өмнк дәәнд зөвәр күнд бәәдлд тусад, ик һарула харһсн, чидл тату. Кавалерийск дивизь гидгнь - шинкн бүрдәгдсн, зер-зевнь самһа, әмтнь цергә эрдм-сурһуль гидглә мөрни дел деер таньлдсн, дәрин үнр сәәтр соңсад уга, өцклдүрк хөөчнр, үкрчнр, тәрәчнр гих кергтә. … Нег дивизьднь ах политрук Харадан Увш, лейтенант Нестеренко Григорий хойр ирв. Тегәд, шин батальон бүрдәснд, Увйгар командир тәвб - Григорий негдгч ротын командир болв. Дәәнә түрүн өдрәснь авн Улан Цергин зергләнд йовҗ, хортнла ноолдад, шавтад, эмнүләд эдгәд ирсн хойрт эн батальона бәәдл дегд әвд болҗ медгдҗәнә. Зәрм салдсмуд зер- зев уга ирҗ. Ода яһҗахмб? Маңһдурас авн орман эзлн гиҗәх. Өмн-танкс. Юуһар тосхмб, модар? Тигтлән хотнд орҗ йовх мал биш. Болдин өмнәс бура бәрнә гидг - йир медгдхш. Салдсмуд болхла терүгинь кергтән авхш: запаснойд бәәснәс әәмшгтә яһад болх билә гисәр бәәнә. Хәләҗ-хәләҗәһәд лейтенант Нестеренко нег салдс дуудҗ авад: - Эн чини хоосн һарасн немшин танк әәһәд зогсхий? - гиҗ сурҗана. Тернь өөдән хәләһәд, сунад, өрчән көвкәлһәд: - Йоста салдс зер-зевиг хортнас авдг! - гиһәд өскә харһулад оркв. - Чамд кен тигҗ келвә? - Запаснойд сурһхларн. 
- Чи итквчн, тегәд? 
- Мел лавта! 
Цааранднь лейтенант үг сурсн уга. Йов гиһәд йовулчкад, санҗана: «Манд күүнә һазр керго. Болв эврәһән чигн күүнд өгшговдн. Кемр хортн дәврхлә-теднә биисиннь һазр деер үклинь олхвдн!»  гиһәд эн салдс эс хәәкрдг күн алң болхм. Салдс гинч? Эврән ямаранч? Чи бас тер тоотд итксн, би бас эврәннь салдсмудт тиигҗ дасхдг билч … Уга, хоосар танксин өмнәс әмд кү тәвнә гидг - чик биш …»
Эн тоолвран Григорий Увшт келв. Тернь бас дөңнҗәнә: 
- Игтлән манахс хоосрв гиҗ би йир санҗ бәәхшив. Өөдән күргәд келх кергтә, - болҗана. 
Тиигҗ бәәтл эдн деер дала улс орад күрч ирв. Шин ирсн эн хойр, тер улсиг таньҗ бәәхш. Болв ямаран ик-ик командирмүд ирсиг үзҗәнә. Хойрулн чигн мегдәлдәд одв. Генткн, тедн дундад негнь эднүр зааһад: 
- А, хуучн таньлмуд, - гиһәд маасхлзҗ бәәнә. Увш, Григорий хойр бас таньҗана: комдив. Зуг штабд бәәхдән оңгдан болҗ медгдлә. - Не, келтн, комбат! 
- Үр, генерал, батальон ода деерән хойрдгч зергләнд бәәнә, - гиһәд Увш эклв. - Болв ода чигн теткврин халхднь зөвәр дуту-дунд бәәх учрар, батальона белдвр күцц гиҗ келҗ болшго … Генерал цааранднь соңгсх дут - Ман, чирәнь улм хар күрңгтәд, күмсгнь буугдад, маңгнаннь хүрнәсн улм хурагдад … комбатын келҗ бәәх мел эс таасгдҗахнь ил. Яһад, яһҗ тер хамг таасгдмб? Эндр, маңһдур гиҗ яһҗ келхв, болв хортнла чирәцәд харһад бәәх, түнлә теңгцәд, теслцәд ноолдх, өлкәдҗ йовх өшәтиг бәрәд зогсах, арһта болхла, нам ирсн хаалһарнь хәрү көөх церг, ода чигн болм дүңгә сән тетквр уга гидг … - Полковник, соңсҗанта? - гиҗ генерал, ардан эргәд, зөвәр шүрүн кевәр сурҗана. - Юн гидг юмн болҗахм? Кен гемтәв? - Үр генерал! Мел эндрин бийднь хамг тоотар эн шин бүрдсн батальог тетктхә гисн заквр өгчкләв - Полковник цаас һарһад, бәәдлнь кедү ю-кү авч ирхинь келхәр бәәдг өңгтә. Зуг бәг гисәр генерал һарарн саҗчква. - Ах политрукд түңгән өгчктн, - гиҗ полковникд закҗана. - Та, комбат цуг авч ирсн хамгиг негн күртлнь тоолад, дигләд … ямр дүңгә күцц зертә-зевтә болсан намд биидм зәңглтн … Соңгсҗанта? 
- Соңгсҗана, үр генерал! - Комбатын дунь «тер биший»  гисәр зөвәр чаңһрад одва. - Бидн, үр генерал, тетквр тату-тартгта гиҗ хара суухшвдн, әңгәр цаг үрәҗ бәәхшвдн. Взвод, рота болһнар әмтиг, йоста дәәнә өөрхн бәәдлд ирлцңһү кевәр, сурһҗанавдн. 
- Сән, комбат! Сән - Генерал нам маасхлзад одва. Дакн ардан эргәд келҗәнә. - Та, полковник, тер закврта күләгдҗәх, угаг эврән сәәнәр бүртклт. Эндртән … лавта келсәрн эс күцәхлә, эврәхстән күргәд келтн, теткврин халх намд бичә өөлтхә. Бииситн танкин өмнәс хоосн һарартн оруллдан чигн учрад бәәх … тегәд оч ямаран болдгинь медхт гитн. Болҗану, полковник? 
- Болҗана, үр генерал! 
- Нә, комбат, менд бәәтн, - Генерал ах политрукин һаринь авад чаңһар атхна. - Сән күцәмҗтә болтн … Батальонд мини тиим иткл күргтн. Даруһас эврән ирҗ шүүвр авнав … Нә, лейтенант, «байрта харһий! - Гришлә мендләд, генерал һарад йовад одва. Цуһар чигн дахлдад һаза һарва. 
12. 
Бадмиг тагтин ца амнд һарһад, мендләд, Анҗг Цаһан хойр хәрү һарв. Хойурн зергләд, көтрлдәд гишңг йовҗ йовна. Эргнднь мел тагчг. Эн хойр хоорндан күүндҗ чигн йовхш, бас тагчг. Тус-тустан эврәннь тоолврт авлгдсн йовна. Анҗг болхла эшн түрүнд йир икәр байрлла: келдг насн! Ода эс келхлә, кезәнь келхв? Цагнь … Келх кергтә. Болв хоолднь юмн теегләд бәәсн болна Келнь толһаһан соңсҗ өгхш. Яһҗ эклсн сән болна гихв? Шалд, би чамд дуртав гихмби? Чи нанд дуртавч гиҗ сурхмби, аль … 
Цаһан бас чееҗдән зовлңгта йовна. Күүкн күүнә хүв гидг акад юмб? Эврәннь дуран, эврәннь седклән һарһад келәд медүлдг болхнь яһна. Тер хоорндан Анҗгт эн уурлна. Дотран, уурлхас биш, күүнд медүлҗ болдв? Эс гиҗ амр юмн: «Дуран өгсн чамдан дурго юңгад болхв?»  гиһәд дуулад, күзүдәд … Уга, тигҗ болшго. Әмтн юн гиҗ санхв? Анҗг юн гихв? Күүкн нерән тигҗ һутаҗ болдв? Тохм-уңгд кезәнә- кезәнәс авн уга юмиг би яһҗ эвдхв? Эн, бийнь, экләд келсн болвчн учр уга билә. 
Генткн Анҗг тогтнад, Цаһана өмннь һарад, чирәһинь хәләһәд. «Ода эн келх»  гиһәд күүкнә зүркн кирд гиһәд одв. Чирәнь халу дүрәд, күзүн, толһа күртлнь күрәд, нам келин тавг чигн ирвлзәд одна. Сәәхн зүүд үзсн болна. Өөрнь Анҗгнь бәәнә, һаринь авчкад тәвхш. Эңкр, дурим эзлсн, седклим авлсн Анҗг! Келхинь, ам аңһахинь күүкн күләнә, зуг Анҗгнь тагчг. Нудрмин дүңгә зүркнь нурһн, өрч угаг цокад, бульглад, луг-луг гиһәд, алдрад амар һарн гисн болад бәәнә. 
Анҗг экләд келв. Келхләрн, эн мел талдан юм авч ирәд … «Эргнд тачг. Дән-даҗг уга тәвкнүн цагла әдл гиҗәнә»  Энүг келхәр седлчи? Басл әвр болсн болнач, хурц келтә, шулун-шудрмг, олмһа залуд бийән тоолнач. Күүкн күн тал хәләҗ ам аңһаҗ үг келҗ чадлго бәәнәлмч гиһәд дотран уурлсн бийнь, арһ бәәнү? Мел тагчг, ус балһсн кевтә, геңгиһәд зогсад бәәхм биш, йовх кергтә болв. 
Деер нег чигн бархлзсн хар үүлн уга, цевр. Ики 
холд, цааһан көкрсн болад, теңгр үрглҗләд, налаһад бәәнә. Эн хойр урдк кевтән зергләд йовҗ йовна. 
- Дән чилх. Бидн хәрх, - гиҗ Анҗг келҗәнә 
- Кезә? 
- Кезә гисн үг бәәдв? Арһулдҗа, аштнь диилвр мана болх. 
- Диилвр-диилврәрн. Энд бәәсн чи бидн хойр тегәд юмби? 
Анҗгин зүркнә экәр зүүһәр шаасн кевтә «чис»  гиһәд одв. Энүнә хамгин өвдкүртә орминь Цаһан көндәһәд оркв. «Намаг кен эс игҗ келхв? Кенә ам бәрнәч? Ямаран һәәвһә юмн. Дән ики холд. Чи энд күүкнә ам авад … Нань юмби? Нам ам авх биш, аңһаҗ, сансан күргҗ келсн угалмч. Басл чигн залу … Дәәлдхәр седнәч Хортнла ноолдна гидг, хәәмнь, хө туулһн биш … Уга, йовнав Ирн, военкомнат орнав»  … гиһәд санҗ йовна. 
Күрч ирхлә, Хар тергн деер хамг тоотыг ачад бел кеч-киҗ. Авч ирәд аршас уйчксн шар иңгн, сөөни дуусн идглсн, гес һарад, цадад, Көвкәһәд бәәҗ, кевтнә. Зуг Цаһаниг үзчкәд «күрәд ирвчи?»  гисәр ут күзүһән суңһад ардан эргәд хәлән, улан хооларн ус гүүлгсн мет хольҗгнулад, адһм угаһар кевлһ кевҗәнә, «кард-кард»  гиһәд бәәнә. Болв эн мел әмт хәләһәд, эргсн эргц күртл алдхш. Адусн болвчн бас медҗәнә: саак амршго хойр төгәг шухтнулад, аңһр-аңһр гиһәд, хаалһ харһхла- хаал-һар, уга болхла-үрглҗднь тустан, усар чигн орад, элсн-шорад чигн элкдәд, тергән чирәд толһа-кец өөдләд, Халуһинь халун кевәрнь, серүһинь серун кевәрнь өңгру-әд, уульн-дуулад йовхан санҗана. Авчатн, тегәд: ухан уга төләдән уҗрха уга болснасн, седкл уга төләдән семҗн уга болснасн. Авчатн! - Та хойр мууха удвта? - гиҗ Хар сурҗана. Үнн седкләсн сурҗах, аль саак наад кеһәд сурҗахнь медгдхш. Анҗг, минь иим сурвр өгх гиҗ санҗ йовсн уга. Тегәд мел ю келхән олҗ чадад, ду һарч бәәхш. Зуухин амнд кевтсн уутан авад, тергн деер хайн йовҗ, Цаһан тосҗ авад: - Дурлад … Седкл-ухаһан хувалцад, зүркни тав хаңһаһад суувдн, - гиҗәнә. - Хәрнь, би бас тиигҗ санҗалав, - гиҗ Хар инәмсклҗ йовна. - Кедү дакҗ бийән меклхм!? Кедү цагт нег-негнәсн бултхмт? Дурн гидгтн - дурнавар хәләҗ күцгдшго һазрас көтләд харһулдг зөвтә. Та хойр болхла, - Цааранднь Хар үг келсн уга. Зөвәр тарад идглҗ йовх хөд тал һарв. Анҗг тагчг һульҗиһәд сууна. Чирәнь хар күрңтәд чикнәннь үзүр күртлән, чим-чим гиһәд, хурһн болһан селгәдәр авад нуһлад, тачкнулад бәәнә. Цаһан болхла, Харин келсиг Цаһан таасдг болвчн, дотран бийән керлдҗ: «Келнәсч юмн татсн кевтә, сәәдвч. Күүнә мууд орад, көөркүг игтлнь ичәһәд, әмтинь барад»  гиҗ Анҗгт санань зовад, темәһән зүн бәәҗ, эс медсәр хәләнә. Тернь һазр шилтәд, нег хәләсн ормасн нүдән авлго сууна. Күн чирмдг билү, эн мел чирмх чигн биш. «Хар чик келвә, Цаһан бас 
чик хәрү өгв. Үүл нанд бәәнә: үг келҗ чадшго күн әмтнд наадн болад … Келхм чигн бәәҗ. Уга гихлә яахв? Хәрнь»  Тиигсн цагт яахан чигн эн медҗәхш. Дала күүкдәс йилһәд Ончлсн Цаһаниг угаһар, сөөднь сарла әдл, өдртнь нарнла әдл седклнь гихлә - Хальмг Теегәс өргн, ухань гихлә - Кәк теңгсәс гүй, әргәд дуулхларн - өрүни торһа мет, җиңнәд - инәхләри-җигтәхн хоңхта гарма болсн, хо цаһан Цаһаниг угаһар, эн эврәннь җирһлән җирһлд тоолҗахш. Уга гиснәс цааран энүнә өмнк хаалһнь тасрад, альдаран одхан олҗ чадад зогсх … Минь эн тоолврасн чочн тусад толһаһан өндәлһхлә, Цаһан тергән зүүчксн, хәләһәд зогсад бәәнә. 
- Бос, йовйа, - гиһәд Анҗгиг дуудв. Тернь адһмтаһар босад, тергнүр өөрдәд, җола авб. Уухнд йовсн хөд тал темәг залв. 
13. 
Цуг малыг Иҗлин ца һарһад, чик үзгтнь орулчксн, таңһчин комитетин даалһвриг күцәсн Бадм, Хальмг Базр орх зөвтә болҗана. Керм йовдг уурсн. Өдр-сө уга Иҗл деер хортна нисдг бирмнс арвадар-хөрәдәр, зәрмдән тәвәдәр- җирәдәр элә болад, баран үзгдхиг ядад элкдәд кевтнә гинә. Нег баг нисәд һарлһнла, оңгдан нег баг ирәд орминь эзлнә. «Яһдг-кегдг болвчн олна хаалһ темцхлтэ. Көлгн чигн харһх»  гиҗ санад, картузан дарҗ өмсәд, үкс-үкс гиһәд, алхлад ишкәд һарв. 
Хаалһд өөрдәд күрч ирхнь машид үзгдхш. Урднь энүгәр тергн, машин уга сольвлдад, чик- чикән идәд бәәдг биший. Ода нам үзәд өгнәв гивчн уга. Зогсҗ биш, цаг үнтә. Нег ишкм уралан кедг болвчн олз. Минь иигҗ ухалад, зам улан хаалһар чик өмн үзг хәләһәд һарад йовна. Бадмд дала хош-хора бәәхш: зуг ээм деернь далач-лад үүрсн сумк йовна. Терүнднь хаалһдан идх невчкн хотын зүүлтә юмн, ухр ааһ хойр - болад бәәснь тер. 
Зөвәр йовад оркв, әрв авч өгхш. Толһаднь зүсн-зүүл юмн орна. Терүндән авлгдад, нам чееҗләһән күүндәд … тиигҗ йовад, бийән керлдәд, седклин гем ирҗ бәәвзә гиһәд уурлна. Болв толһад орсн тоотас негнь, дакн-дакн Бадмин седклинь эзләд, ухалхшв-санхшв гисн бийнь хәрү эргүләд, чееҗәснь һарч өгхш: «ирчкәд, даалһвр күцәгдсинь келәд, өгсн эрлһин хәрү сурх. Ода билә гихлә, нам»  … гиһәд ухалчкад, ю кехән, яахан бийнь олҗ чадл уга, терүндән улм уурлна. Зуг тер ухань дакн-дакн орҗ ирәд, седкл зована. Ода яахв? Хая-хаяд «чирд-чирд»  нүлмчкәд, улм адһад, йовдлан чаңһана: «Хордхларн темән довтлдг»  гидг үлгүр нанд һарчана гиҗ бийән дамбрлҗ йовна. 
Генткн ардан эргәд хәләһәд оркхла, зөвәр уухнд, баахн хар багла болҗ, хаалһар аашх көлгн үзгднә. Зуг машинь, аль тергнь йилһгдхш. «Күләхнь яһна гих ухан орад одв.»  Уга, йовх … юн болвчн күцәд эс ирхий? «гиҗ санад, цааран һарад йовб. Удсн уга, машинә ә соңсгдад, өөрдәд күрч ирв. Эргәд хәләхлә, ширнь зөвәр хуухрад унад, әңгән гееһәд борлад бәәсн машин күцәд, Бадмла, туслцад зогсад бәәв. Тер дарунь үүднь секгдәд, сиивгр цогцта, Түңгән дахсн махльг шар, баахн залу һарад ирв. Сахл-амнь урһад, үснь утдад, хувц-хунрнь киртәд, тосвкад бәәҗ. Шофер күн йирин цевр эс болдгнь ил. Болв эн залу даву. Зүсәрнь дүңгнхнь, хаалһ ут болсн өңгтә, нәр тату болх бәәдлтә. Нүднь цуцрсинь ил герчлнә. Бууһад, тәмк нерәд, хойр Һурв һаран деләд, хойр-һурв сун-босад, нурһан тинилһчкәд: 
- Су, йовйа, - гиҗәнә. 
Машин дорасн чичрәд һарв. Залач чигн тагчг. Ьадм бас дун уга. Хойрулн нег-негән шинҗлҗ йовх бәәдлтә. Тус-тустан тоолврт авлгдсн йовна. Тиигҗ йовад залач эклв: - Йовһар альдаран адһҗ йовначи? - Әәдрхн тал. - Тенд герчн бәәнү? - Уга. - Тегәд, яһҗ йовхмчи? - Көдлмшин кергәр. Генткн залач «пиш»  хаһрад, Бадм тал «голс»  гиһәд нег хәлән, хаалһ тал нег хәләһәд, машиһән залн йовҗ: - Һазрин уга үг келдв? Юн гиҗәх күмбчи? Цаачн немш орад аашхнь юн көдлмш бәәдв? - гиһәд инәҗәнә. - Би Калач талас ирҗ йовнав. Товин дун, хаһрсн бомбин дун хойрт мел будн- цаң, теңгр һазр нииләд бәәнә. Чи көдлмш гинәч. Мана болхла учр оңгдан, - залач утар татад шуукрн санлдад, ханцарн көлсән арчв. - Ю-кү зөөх кергтә … Бадм уурлад, күцц келүллго тосҗ авад: - Чи иигәд ар эргәд, машиһәр иигән-тиигән гүүлгәд, әмт әәлһәд, зүсн зүүл хов-худл келәд, хүүгәд йовхлачн, би … - гичкәд цааранднь ю келхән олҗ чадлго бүтәд зогсв. - Чи яһҗахмч? Яһсндан намаг му келҗәхмч? Биичн кесг дакҗ эрлһ өгәд, сурад- ээрәд бәәсн бийнь, көдлмшәс тәвхш. «Альд көдлдг болвчн, ю кедг болвчн, коммунист күүнд йилһл уга эркн, йилһл уга чинртә гинә. Кесн- куцәснь цуһар мел дәәнә төлә, Төрскнәннь төлә, хортиг диилхин төлә»  болҗ хәрн бийим мадлна гиңәд, залач һундсн бәәдлтәһәр утар татад дакн саналдчкад, өмнән эрлзҗ йовх хаалһас нүдән авлго шилтҗ йовна. Кесгтән ду һархш. Бадм бас тагчг. Болв хара суусна темдг- толһаднь торлзад юн болвчн орад, һарад … кезәнк чигн тоолгдна, өцклдур-урҗ өдр болсн читн сангдна. Тер хоорнд, «на-ца гитл, хара зөңгдән кү өөлүл-чкүв. КӨӨРК бас нег мини иҗл юмн бәәҗ»  гиҗ бийән гемшәҗ йовна. Хоорндан үг-күр угаһар эн хойр кесгтән гүүлгәд оркна. Залач хаалһин эв хәләҗ машиһән залҗ йовхла, Бадм эврәннь төр ухалад сууна, зуг хая-хаяд ямаран дүңгә хурдар машин гүүҗ йовхиг хәләнә. Нүднь, төгрг хар нүднь, һал шатсн болад одна. Дакн саак кевтән ә-чимән уга. Зөвәр гүүлгчкәд, залач хавтхасн тәмк һарһад, нег һарарн залн йовҗ, оңгдан һарарн һал кечкәд, таттха гиһәд Бадмд өгхән хәәхлә, тернь ардан түшәд унтҗ оч. Хаалһин давд машинә аюһар толһань нааран-цааран хойр заальгдн- цокад йовсн бийнь медҗәхш. «Нөр уга йовсн болҗана, көөрк»  гиҗ залач санад, серүлхш. Тер хоорнд гегән тасрҗ йовна. Нарн ик улан төгрг болад, холдан, толһа һатц, ик теңгс бәәснд нег захарнь булхад, сөөни дуусн өөмәд, шалвачад, кир-нуПудан һарһад, бийән ясад, сәәхн шар күүкн болад теңгсин оңгдан хаҗуһарнь һарч ирх дүңгә. Зальнь, күүнә нүд авлм, сәәхн: зүсн-зүүл өңг һарч солңһтрад, бийнь толһа давад бултҗ одсн болвчн, күүнә нүднд эрәлҗләд бәәнә. Тәмкән татчкад, үсән хооран кеһәд, хойр халхан альхарн илчкәд, «зөвәр урһад бәәҗ»  гиҗ санв. Тиигм цацунь минь иим кемлә, уга, әрвҗго түдс гихлә, хотна көвүд-күүкд хурад, домбр цокад, бииләд, дуулад, бүс наадад, цаһан мод хәәлдәд … ямаран сәәхн цаг билә гиһәд тоолвртнь орад бәәнә. Нәр төгсхлә, дууллдад, үзг-үзгәрн һардг. 
Тегәд, Намҗлан цергт мордулсн асхн сананднь орад ирн. Тер хоорнд «ичкевт, ичкевт»  гиһәд төөнрәд одна «Келсн күүкнь цергт йовҗана, күргнь гертән үлдҗәнә. Ямаран? Үксн амр. Намҗл хортна танкас сүрдл уга, өмнәснь тосад мөлкәд, гранатар терүг … би энд ар эргәд, машиһәр гүүлгәд, ард үлдсн күүкд- гергчүдт аҗрһ болад Уга, чамар кен аҗрһ кедм? Ик саната юмбчи? «- гиҗ бийләһән күүндҗ йовна. Гер хоорнд Намҗлнь үзгднә. Тер асхн эн ямаран сергмҗтә билә. Йовҗах болҗ йир саначрхҗахш. Инәч-наачнь нам давҗ оч. Бийнь гихлә-зурчксн зург. Дакн суусн нарна ардас хәләчкәд, дакн Намҗлан санв. Энүнә дуулсн дунь ода бийнь чикнднь хадгдад бәәнә. Мел мартгдхш, мел билрхш. Икл батар, икл лавар чееҗднь наагдсн өңгтә. Ээ, дуулснь … Нарн улаҗ сүүрләд Намчлад сәәхн сууҗана Наркомин заквр атхад Нәрхн шарм йовҗана.»  Ээ, нәрхн ш арч н йовҗана «болҗ мусг инәҗ,»  зуг үзгнь үүнәнч оңгдан «гиҗ бийән давслҗ йовна. Тигәд, зөвәр гүүлгәд орксна хөөн,»  Тинаки «үзгдәд бәәв. Удсн уга туснь күрч ирв. Эн машиһән зогсаһад буулһнла, Бадм серв. Нүдән арчад, энд-тендән ормаһад хәләҗ йовна. - Асхн болҗ оч кевтәм. Ямаран дүңгә һазр үлдвә? - Захарнь орн гиҗ йовнавдн. Альчур һарһхнь үзәд чигн бәәхмн. Зуг ода тигҗ болшго. Цагнь биш. Немшнрт докья өгчәнә гиһәд ор алдхла, яахв, - гиҗ шофер шоглв. Хойрулн инәлдәд, бас невчкн зуур һар-көлән тинилһәд йовҗ бәәһәд, сууһад һарв. 
14. 
Алькарн болвчн Земгә байн Теңг эргмиг үлдәһәд, манахс хооран цухрад, һарч йовна. Цергчнр болхла, нидн җилә зунта әдл, дакн седклдән ик зовлңгта, зүркндән ик шавта. Чидләс чидл давна, яһ гинәт? Өссн боссн, эдлҗ бәәсн һазран үлдәснь, өрк-бүлнь, ах-дүнь ямаран бәәхинь, әмд-үксинь медлго йовхнь чигн олн. Терүн деернь ичр гидг бас ик юмн. 
Селән, балһсан үлдәһәд һарч йовх салдст, илднь эс келдг болвчн, өвгн-эмгн, көвүд-күүкд, гергчүд гейүрсн бәәдлтә үлдсинь санхла, ямаран болх! Теднә хәләцнь «ода манан яһтха гиҗ, кенд үлдәсн болҗанат?»  гисн дүртә. Эн тоотиг нүдәрн үзәд, һарарн бәрҗ йовх улст юн дала седкл бәәх? Негл юмн эдниг эзлнә: ноолдх! 
Ноолдхларн - бийән әрвлх седкл уга. Асхрхла-ааһ цусн, әгрхлә-нәәмн чимгн … Болв командованя заавр болхла, ода деерән тиим. Яахв, соңсх кергтә. Мел игәд цухрад йовхм биш, цагнь ирх. Цагнь ирхлә, цасн деегәр чигн түүмр шатдг биший гиҗ аралдх кергтә болҗана. Теңгин ик эргцд дала болсн әәрмсән хураһад, цокад көөһәд бәәсн бийнь дәврәд бәәдг ноха кевтә, хортн зууньрад йовна. Теднә санҗ, шүлсән цүврүлҗ йовхнь-йир яһад болвчн Иҗл тал, тер мет Кавказ тал мөлтрҗ һарх саната. Советск командовань терүгинь медә бәәнә. Иҗлүр мөлтрхәр хортна чирдәдгнь учрта. Эн эргмиг һартан авад оркхларн, мана цергиг хойр әңгләд, орн-нутгин наадк әңгәс Кавказиг йилһәд, таслад оркхнь алдг уга. Хойрин хоорнд, нег захарн Иҗлд күрсн, оңгдан захарн Кавказд түшсн Хальмг тег налана. Налана гиһәд келхәс биш, тернь күүнә нүднд үзгдхш. Энүнә өңгнь дегд шүрүн. Урднь болхла, өвсн-ноһань шавшад, әрә үләсн салькна аюһар дольгалад, тавн зүсн малнь - тооһан холвҗ нигтрәд, толһа, кец, хотхр угад талваһад, трактор-машидин ә лугшад, дүүрңг җирһлтә, инәдтә-наадта бәәдгнь мел уга. Һанцхн минь эн үзләр чигн, ямаран дүңтә чинвртә ямаран кевәр хортна өмнәс эн шуд хазҗ бәәхинь медхд күнд биш. Хальмг теегин хойр талаһар икл шүрүтә ноолдан болҗ, кен-кенән авч чадҗах хойр талас хорһлҗн-төмр хойр хур кевтә асхрҗах, хойр церг бөк-цохан олхар мөрглдәд харһсн цаг. Хортн болхла урдкас улм һалзурҗ йовна. Көвхлә-көвх, чивхлә-чивх гиҗәх энүнд, әрвлх юмн йир уга. Тегәд, хойр ик ноолдана хоорндаһар эн өргн тег эзлхин төлә бүкл армейск корпус түкрсн, тернь хойр дивизәрн дәврлт кеһәд, мана негнд куч өгл уга, Элстүр орад ирҗ йовна. Күч өтл уга гихәс, теслцәд зогсад чигн бәәҗ болхм билә. Зуг заквр тиим: «Хооран цухрад һартн. Шин ормд батртн!»  
Август сарин 12 өрүн. Элстин нег захарнь һарч ирәд, Яшкулин хаалһд орад, зөвәр йовҗ йовад, өндр толһа бәәснд күрәд, нег батальон улс зогсв. Эдн доран батрҗ авчана. Окопс малтад, балһсн тал зөрүләд, хамг тоотан бел кечксн кевтлднә. 
Өр цәәһәд, нарн һарсн болла, удсн уга халун унв. Эргнд мел әмтә-киитә тоот уга болад бултҗ одсар тагчг болв. Кевтсн улс биш, нам хар һазр бийнь бүтәд, аңклад, арһан барад, яахв гихләрн утар татад киилчкәд, пуфлад саналдсн болҗ медгднә. Тиигх дутман җирлһнь улм нигтрәд, чичрәд, зүркн-һолнь амарнь һарчана гим дүңгә: дагҗад, хавшсн болна. 
Цергчнр тәмк ораһад, йовдлан хөөн көлән невчк амрачксн, экләд шогасн тач йовх өңгтә. Энд-тенд гүңгр-гүңгр гиһәд күүндсн, инәлдсн чигн соңсгдна. Зуг һанцхн күн йир хар-цаһан ду һархш. Ик дурнав авчксн, Элстиг эңгднь эргүләд хәләһәд бәәнә. Нег захаснь оңгдан зах күртл күрчкәд, дакад хәрү эргүләд хәләнә, ю хәәһәд бәәхнь медгдхш. Эн батальона командир Харадан Увш. Хаҗуднь лейтенант Нестеренко кевтнә. Үүриннь болн командириннь толһад, юн тоолвр бәәхинь эн медҗәнә. Тегәд чигн сурвр өгч бәәхш. Генткн командир дурнаван нүднәсн авад, саналдчкад: - № - ск өөдм - гив. Тернь яһад, кенд келснь чигн медгдсн уга. - Бидн болхла энүгичн, Гриша, эңгинәр, эврәһәрн «аэропорт»  гидг биләвдн. Нааран ирҗ хаврин цагт бадм цецгс цуглулдг … Тер цагт тег басл сәәхн! Долан-долан дөчн йисн өңг-зүсәр мел күүнә нүднд эрәтрәд, солңһтрад, холдан чичрәд һарна. Дакҗ ах политрук үг келхш, тагчг. Юуһан келхв? Энүнә толһаднь юн эс орна? Нүдән аньхла-өмннь ирәд зогсна. Зәрмдән эн Элстин уульнцар йовсн болна. Зәрмдән олнла һарад, хотл балһсан кеерүлхин төлә һазр малтад, мод суулһад, цецгс тәрәд чигн йовна. Комсомольцнр дахулад, тәрәнд чигн көдлнә. Би, ду, наадн … Урлдан, бөк ноолдан, футбол, волейбол … Тигл уга яах билә? Наадад таңһчин комсомолын һардач бәәсн биш. Тер хоорнд өрк-бүлнь, көвүднь, үүрмүднь сананднь орна. Бадмас мел зәңг уга. Яһва тер? гиһәд чигн «торс»  гиһәд одна. Дарунь гилтә дахлцад толһаднь өцклдүрк, урҗ өдрк тоот орад: «Көөгдәд, цухрад йовна гидг ямаран эн»  гиһәд бәәнә. Өрүн, Элстин нег захар орад һархд, хашаннь үүднд зогсад, доһлң нүлмстә нүдндән үлдсн эмгд, күүкд улс сананднь орна. Йир тодрха гидгәр нег эмгн үзгднә: хувцнаннь белд боосн цаһан альчуриг нүднәсн авхш. Өңг-зүснь, бәәдлнь дегд уйдврта: «Кендән маниг хайҗастн энви?»  гисәр бәәнә. Келҗәхш, тагчг. Келвчн түүнә зөв … Ода дакад босад һарчанавдн. Яшкульд күрх, тенд батрх заквр ирвә. - Берк халун, - гиһәд лейтенант босв. Увш бас босв. Хувцан саҗад, бүсән чаңһаһад, ясн йовҗ: - Киитн чигн тату болдм биш, Гриша, - гиҗәнә. - Би меднәв, ах политрук. - Альдас? - Альдас гисн. Географар даслав. Үвлнь киитн, зуннь һаңгта болдг. - Не, йовий. Бәәс гихлә улм сәәнәр медхч, - гиҗ Увш келв. Тегәд, хаалһ темцәд һарв. 
15. 
Идг сән, усн тав. Улм цаарлх дутман ясрад йовна. Тегәд, нег бичкн һолын хаҗуд, хулсн- зегснь кенз, көк ноһанла әдл, хошлад зогссн, хөөчнр цәәһән чанҗана. Халун чигн өдр. Хөд кевлһ кевәд, кевтлднә, икәр цуцрсн өңг уга. Кедү дүңгә тууврт йовсн бииснь, амрл ава йовна. 
Хар, тергнә сүүдрт зәмләд сууна, цаасд һарһад, хәләһәд, зүсләд йилһәд бәәнә. Цаһан хаҗуднь һуйр элдҗ бәәнә. Анҗг газет умшҗ кевтнә. 
- Би хотан уучкад, наадк хошмуд, сур гүд эргнәв, - гиҗ Хар Анҗгт келҗәнә. - Тадн хөөдән амраҗ авчкад, үрвәд көндәтн. Ода чигн йовдл ик. Өтрлх кергтә. 
- Акад юмб? Хасгин һазрин захар орад, хойр-һурвн хонгтан йовҗ йовнавдн. Күн юңгад эс харһна? - гиҗ Анҗг сурҗана. - Харһад бәәхгов, - гиҗ Цаһан келв. 
- Иртлән тигҗәнә, - гиҗ Хар немв. 
Цә болад, Цаһан ааһсд кев. Күн болһнд хошад, һурвад ухр шуһрмг тәвб. Анҗг газетән бәрн йовҗ, ааһта цә авчкад: 
- Мууха дала шуһрмгв эннь? - гиҗ келәд, үләһәд хооран кев. 
- Чамаг невчк ясртха гиһәд. 
- Тиим болхла Хард яһад тәвсмчи? -- - гиҗ. Анҗг сурҗана. - Энүнәнчн чирәһәс тагтан мел тосн дусн гисн болад бәәнә, 
- Зокад бәәхлә яһнач? - болҗ Хар келҗ йовна. - Чамла әдл арсн ясн хойр болад, бәәхм биш. Илднь келхлә, нохан геснд шар тосн зокдм биш. Цаһан, Хар хойр нөкдәрн наад кеһәд инәлдв. Терүнднь келдг үг уга. Йосндан бәргдв. - Инәлдтн, инәлдтн. Нанд чигн бәргдит, - гиһәд Анҗг цәәһән сорад бәәнә. - Һуйр авхнчн, Анҗг, - гилс Цаһан келҗәнә. - Хорһ орулад болһлав, бас зовдго болвза? Хар инәхләрн цәәд цахад, кесгтән мел ханяһад, хоолан ясад, нүднәснь нүлмсн һарад бәәв. Анҗгнь келҗәнә: - Цә уудг дасад уга бәәҗ, тос уудв гиһәд көөрәд, чидләсн үлү юм келә бәәҗ, цәәлзәд үкҗ эс бәәнү? Цаһан цәәһән ууһад босв. Түдүкнд шуд мөртә күн аашсиг үзн, гердәд хәләчкәд, - Балдр аашна, - гиҗ келәд, зуухур һарв. Таавата һуйр тач авад көлзрүлх хоорнд, Балдр ирәд бууһад, мөрән тушад тәвчкәд, Хар эднә өөр ирәд суучксн бәәнә. Мендләд, зәңг-зәр сурчкад, адуһарн эн алднд нег-хойр өдр бәәхлә яах гиҗ Харла зөвчлҗәнә. 
- Идг-уснь тав, сән һазр. Дакад маңһдур- нөкәдүрәс бидн тадниг күцәд авчкхвдн, - гиҗ деернь эн немв. 
Удсн уга, Анҗг босад хәлән, нарн һарх үзгәс шуд мөртә әмтс аашна гиҗәнә, һурвн күн. Хальмгуд биш. 
- Яһҗ медвчи? - гиҗ Балдр сурҗана. 
- Суудлнь оңгдан. 
Цуһар өндлзәд хәләлдв, «тиим … биш»  гилдв. Тиигә бәәтл һурвн күн ирәд буув. Кен баһнь мөрдинь бәрәд үлдв. Наадк хойрнь тергн тал адһв. Негнь - элвг җир һарчксн дүңгә наста, зөвәр сиивгр цогцта, хар улан өвгәрг күн. Нигт хар сахлта. Уснас булхад һарч ирсн ханин сахлар усн һооҗад шүүргдхлә ямаран болна? Тедү мет, сахлнь хойр үзүрәрн доргшан унҗад, хуучн тахин кев һарад бәәнә. Нәрәр гүрсн ахр иштә ташмгиг нег һартан бәрсн, оңгдан һарарн сахлиннь үзүр мошкад өргхән хәәнә, тернь соңсхш: урд кевәрн доргшан унад бәәнә. Өмнән тесркәтә болсн, һарар кесн, цаһан ишкә шиләвктә, зөвәр зузаһар һарч. Һоста. 
Наадкнь-баахн күн. Энд-тенд ов-тов сахл урһхас биш, һуч шинкн күрсн наста болх өңгтә. Әрв уга козрад ишкәд йовна. Көлнь нуһрдг бәәдл уга. Хавтха хар чирәнь халун-салькн, хойрт земгә гидгәр шатҗ. Инәхлә, шүднь цәәнә гиҗ иим улсиг келдг, түдү дүцгә харлҗ. 
Тер бийнь мана Харас хол тату. 
Өвгн залу хойр ирәд зогсв. Овгн цаһан шиләвкән авад: 
- Аман, балдар! - гив. Залунь: - Здрасте! - гив. Цуһар мендин хәрү өгәд, суутн гиҗ, зә һарһҗ өгв. Эдн суулдв. Балдр мел алң болад, дораһар аман хойр-һурв арчад авб. Цаһанд келҗәнә: 
- Мини нер альдас медсмби? Күн алң болхм! 
Баахн залунь - Шалхар Мукашев - райзоһас. Өвгнь Тулеген Кайргалиев - колхозин ахлач бәәҗ. Һурвдгчнь, баахн көвүн - Молтабай Курмангалиев болна. Хаалһ ямаран болсинь, эрүл-дорул, гем-зовлңг уга йовҗ ирсинь сурад, одачн зөвәр «авгдхмн тускар келәд яһҗ цааран йовхинь, альд хонглсн, альд үдлсн сән болхинь зөвчләд суулдҗаһад, һарад мордцхав цә уутн гихлә, чалулсн уга. Адһҗ йовх өңгтә. Хар эдниг дахв. Альд ямаран эдл-ахуд кедү хош хө, кедү сүрг бод мал үлдәхинь йилһх кергтә болв. 
Балдр саак эврәһән эклҗ бәәнә: 
- Мини нер келчкәд, одак өвгнчн, аман, - гиһәд гекәд орквла. Алңг болад бәәвв. Арһан барад, көөд чигн будгдсн биз гиһәд, дораһар хойр-һурв арчад авв. Цаһанас сурхла цевр гинә. Күн алң болхм! Анҗг элкән теврәд, түдүкнд көлврәд, инәһә-инәһә бәәҗ, нам уульхдан күрәд, нүднь мел усвкҗ одсн. 
- Тертн таниг гиҗ биш … - гичкәд һош-һош унҗ одна. - Мендлвә, төртн … 
- Чи тегәд, мендлсинь яһҗ медвч? - болҗ Балдр соньмсҗана. 
- Медлго яах билә. Аман гиснь менд гисн үг. Балдар гиснь көвүд гисн үг. 
- Авча чамд! - гиҗ Балдр келҗәнә. Дахулад шагшрад толһаһарн нәәхлнә. Цуһар энүгәр нәр кеһәд инәлдҗәнә. «Менд гихлә - аман арчад суудг»  гичкәд инәлднә. 
- Эс меднә гидг тер, - гиҗ Балдр бийән цеврлҗ йовна. 
- Чи, Анҗг, худл келҗәнәч. Хасг кел альдас меднәч? - гиҗ Балдр сурв. 
- Медлго яах блиә? Меднәв, - гиҗәһәд, Анҗг һарһад келҗәнә. Тигн гихнь мөрд бәрәд үлдсн Молтабайд нөкд болад тушлцхларн, өвгн юн гиҗ келсинь сурад авчксн бәәҗ. 
Арднь зөвәр сууһад ю-бис күүндҗ бәәһәд, Балдр мордад һарв. 
- Өтн-шархинь хәләнәв, - гиһәд гирлгән ээм деерән хаяд, шилтә эм бәрәд, Анҗг хөд тал һарв. Халун күчр. Һазр дор һал түлҗәх, түүнә заль, утан кевтә өөдән паанцглад, деврәд һарч ирәд бәәнә гих дүнгә. Эргнд дүңг-дүлә. Нам хулсн-зегсн чигн, усна захд, серүн һазрт бәәсн бийнь хамтхасднь өгрәд харсхдан күрәд бәәҗ. Шар иңтнә бийнь яахан олҗ чадад, бүтәд, сальк өрн гихлә, альдаран эргхнь медгддг бәәдл ута. Хааран эргвчн нег иҗл-халун, һаң. Хөд мел көндрхш, һазр ширтәд, арһта болхнь дотрнь көндәләд орх дүңгә. 
Цаһан ааһ-саван уһаһад, арчад, хамг тоотан хураһад, тергнд өөрдүләд тәвҗ йовад, сүүдрт Анҗгин умшҗасн газетс бәәхиг одад авчкад, хәләһәд кесгтән зогсад бәәнә. Умшҗана гихнь - уга, нүднь үзгүд-мөр деегәр хальтрад, нам ямаран зург бәәхинь читн оньһҗахш. Энүнә тоолврнь газетәс ик холд, җирлзәд бәәнә? «Анҗг минь. Нәрхн хар минь. Ода яһад намаһан генүләд бәәнәч? Һанцхн намаг чигн биш, бийән бас … э, э, бийән бас … Чи нанд дурталмч, би эврән үзә-медә бәәнәв. Зуг нандчн келдг үүдн уга. Чи кел … чи кел Би зөв гинәв би … 
Нәрхн харнь гихлә, дассн дасмҗар, миңһн дотрас сәәхн йилһәд өттә-шархтаһинь олад, эмнәд йовна. Альк хән яһад кевтл уга бәәх, көлән яһад семрәд, чавчад, чикән көндәһәд, йовад бәәхнь энүнд мел тод. Тер тоотан кеһәд йовхларн, энүнә ухань бас, дала һатц, гиҗ яһҗ келхв, дегд хол, биш, ядхдан теңгс һатц йовх кевтә, зәрмдән хөөдәс ууҗад йовад одна. Генткн «Гү! Гү! Әмтн уга деер шулун кел … Кел!.. Кел!.. гиһәд гурәгинь гүвдәд ирнә. - Уга, Хариг иигәрән келтс гисинь күләҗәсн бишч. Тииглән хулхач ноха бишч гиһәд чигн оркна. Гүүһәд оддг болвчн келҗ чадшгоч. Цаг уга болад ода күртл келлго йовсн бишч»  болад, тер хоорнд Харин келсн, Балдрин ирсн тоот бас орад, һарад йовна. Тер хоорнд: «Ирн военкомат орнав. Хөөнлә көөлдсн болх …»  гиһәд чигн толһаднь төөнрнә. 
Үд зөвәр, давад, нарн кецәһәд йовҗ одсн, серүтрәд бәәв. Анҗг хөөдән босхад тууҗ йовна. Цаһан шар иңгән көтләд, ардаснь дахлцв. Зууран арһс түүҗ йовна. Күүкн генткн әргәд дуула: 
Җиргҗ хатрдг шарһ, шарһ мөринь 
Җилин һурвн нәәртнь 
Унсн болхнь яһнала. Җиргәд ишкрдг Бембә, Бембә 
көвүнь 
Җирһл, хәәмнь, татуһинь 
Медсн болхнь яһнала. «Яһнала»  гиснь утар татгдад, дүүрән болад, эргнд күңкнәд бәәв. Анҗг эн дууһинь соңсчкад, экләд дөң болад ишкрҗ йовна. Тер хоорнд Бембә көвүн сананднь орад, нүднднь гилтә үзгдәд, җиргәд иш ирсинь соңссн болад бәәв «Ямаран серглң-дерглң күн билә. Дуулад чигн оркдг, бииләд чигн авдг. Дән гидг тер болҗана, һундлта һарч йовла гидг билә. Худл- үннь медгдхш. Болв тер шарһ мөр уйхар седснь үнн чигн болхмн. Цергт мордҗах көвүн, терүгинь хойр-һурвн хонгт унад йовад ирснд юн болх бәәсн? Манахна көвүд, наснь харһсн цагт, кесг күн партьлҗ авчкад, цуһар шуд мөртә, өрчдән улан торһн лент унҗулсн, хотн ас- хотнур йовад, күүкд-көвүд, үүрмүднь тедниг нәәрлүлдг билүс. Ода би һарад йовхла … генткн хәләһәд оркхлань, хар яман хөөдиг дахулад, талдан үзг темцәд һарч йовна.»  Э, кишкә, чамагйи! - гиһәд хәәкрәд оркснд, киртә күн киитнә гиһәд, хар яман доран эргәд, «намагйи?»  гисәр сеңкәһәд зогсад оркв. Анҗг дакад ишкрәд, хөөдән тууһад һарв. 
16. 
Элстин һол уульнц - Ленинә уульнц. Аэропортчн нааһас авн экләд, хойр теерм күртл кесг дуунад утдан сунсн бәәнә. Наадк ик-бичкн уга уульнцсиг хоорнднь негдүлсн, бийнь эднәсн чигн салхш, бийәсн чигн тедниг хол тәвхш. Келхд, Элст - күүнә цогц болхла, эн уульнц- һолта зүркнь. Зүркид, цуг махмудас кедү оң- оңдан цуцл ирҗ негдлт болна, тер мет наадк уульнцс энүнлә зерглдәд дахлцсн, зәрмснь көндлң болвчн, нег захарн ниилсн, тегәд нег бүкл моһлцг болҗ - Элст - Хальмгин хотл болдгнь тер. Ода эн уульнцар автомат авсн өздңгүд нааран-цааран йовлдад, эднә кен-негнәннь ишкдл күн болһна зүрк зоваһад, шарклулад бәәнә. Эн өздңгүд мана седкл-ухаг, күцл-төриг күнд хар һосарн ишкәд, күрҗңнүләд, танкарн илүрдәд, тов-бомбарн талхм өгәд, Хальмг теегин олн-әмтим дөөглҗәнә. Түүгинь үзәд бәәхлә шар буслна, зүркн шугшна, күүнә дотр һал дәрвкәд, чееҗ бүтнә. Августин дундаһар кен, кезә герт тесҗ суудг билә? Көдлдг. Көдлмшин хөөн театр, кино, би-дун гиһәд тус-тустан йовҗ өддг. Балһсна паркд ирҗ амрдг. Кедү көвүд-күүкд энүнә дундаһар шуугад йовҗ, инәһәд-наадад, үүрлсн болхв? Кедүнь түрүн дуран энд олсн болхв? Өдртнь парк дотр серглң, җиңнсн дун тасрдг уга: бичкдүд шуугад, көөлдәд, ноолдад бәәдг. Хамг тер тоот ода мел уга. Ода әмтн шуугҗ, - наатх, шоглх, дурлх биш, нам гериннь үудәр шаһахасн, терзәр хәләхәсн зулх цаг. - Чи ю хәләләч? Чи яахар бәәләч? - гиһәд оралдхла, өздңтүдәс юуһан авхв? Нохала наадсн хорма уга гидгтн энүнд һарчана. Әмтнә ухан-седкл дахсн кевтә, цагин зовлң медсн кевтә, көкрәд, ноһарад, оньдин олна нүд байрлулдг моддин бииснь оңдарад, сарсаһад, салькна ки дахад шур-шур сәрвкдг хамтхасднь атилдәд, хумхарад, әмн-ширән алдсн болад бәәнә. Цөн улс чама гиҗәсн кевтә, хө дахулдг ямас мет, сальк өрлдәд, чаңһрлдад, урднь эс медгддг, эс соңсгддг улс дунь деер һарад, оңгдарҗ оч. Эдн шухр-шухр гилдәд, хоорндан ю келәд, күүндәд бәәхнь кемҗәнә, йовлдад бәәнә. Эдн нег-негән альдас, яһҗ олад, ме-дәд-таняд бәәдгт күн алң болхмн. Хәләһит эдниг: отгтан андрсн, уухдан ус кесн, унхдан шора тохсн. Огдна Басн, худлч-хууцмгарн нер һарсн «менд»  гисинь кун иткдг арһ уга, Савельев. Му шинҗтә, хулхач ноха кевтә дораһар мел энд- тенд шиңшәд бәәдг, дора зувк Цуглинов, турваһар һарсн утанас гиигн ухата. Труба болн бас тиимснь. Эдниг цугинь Түҗгрә Бадм өөрән шагшулсн бәәнә. Хәләхнь эдн дундан, адг ядхдан, теңгрәс унҗ ирснәс тату биш. Яһ гинәт? Немшә генеральн штабин медлд бәәх диверсионн ах школ төгсәнә гидг наадна юмн бишлм. Тегәд чигн немш офицер нертә, хойр ээм деернь обер- лейтенантин темдг гилвксн, һартан цаһан бееләтә, цевкәрәд бәәдгнь эн. Генткн гер эргәд полковник Вольф һарад ирв. Түҗгрә Бадм мел оңгдарҗ одв. Хойр өскә харһулад күвҗгнүләд, өрчән монталһад, толһаһан өргәд, барун һаран уралан хайад: «Хайль!»  гиһәд хәәкрв. Цаадкнь әрә гекәд орҗ одв. Удсн уга, ортха гиҗ дуудв. Түҗгрә Бадм түрүләд, наадкснь дахлцн орҗ йовна. Өмн Огдна Басңг, Савельев хойр йовна. Орҗ ирн орсмуднь кирсләд мөргҗәнә, хальмгуднь хойр һаран өрчдән авад намчлад зальврҗана. Полковник бийдән туста, бийдән олзта улс ирсиг үзҗ-медҗ бәәхгов. Тегәд чигн стол һатцас босад, эвтә җилһн йовдлар, көгтә кевтә көвклзәд, өмнәснь тосҗ йовна. Хойр һарнь сарсаһад, хамад цугинь теврәд үмсх биләв гисн өңгтә. 
- Сууцхатн, сууцхатн, - гиҗ маасхлзна. Нүднь эврәһән кеһәд йовна «Юн юмс ирвә?»  гисн тоолврт авлгдснь ил. Энүнә дасад-дамшад бәәсн нүднь дала ик кергтә улс эс ирсинь һаза медәд авчкла. Ода яахв? Кенәр болвчн дөң кех кергтә. Кенд болвчн түшх кергтә. Сән-сәәхн, чик-тоолврта, чик-седклтә улс орн-нутган хулдшго, олн-әмтән һазалшго. Энүгинь Вольф медҗәнә «Яахв, арһ уга таньлдх»  гисн тоолвр орад ирв. 
- Не таньлдцхай. Би шеф гестапо, полковник Вольф … 
- А та? 
Захд суусн Савельев босад: 
- Би кен чигн бишв, - гиҗәнә. 
- Биш биләт. Ода тер цагтн давба. Мартх кергтә тиим үгән. Чееҗән дүүргәд цевр аһар кииләд, сулдхвр делдсн кишгтә һазрин эзмб гиһәд сальк өрәд бәәтн, - гиҗ полковник келҗәнә. Цуһар альчур һарһад, худлар уульҗах, аль үнәр уульҗахнь кемҗәнә, нульмсан арчлдҗ йовна. 
- Зөвтә үгд зүркн хандг, зөв махлад толһа хандг, - гиҗ Савельев келәд, хамртан альчур бәрәд, чаңһ гидгәр нусан ниив. 
- Тиим, тиим, - гиҗ Огдна Басңг дөңнв. - Цан селгәтә, хойр … (юн гихән эн олҗ чадлго, илднь келхлә, полковникд дурго нүднд үзгдхв гиһәд тулад, зөвәр түрҗәнә) Энүгинь медәд, Түҗгрә Бадм тосҗ авад нөкд болҗана. 
- Хойр бөөр холвата гидг. 
- Э, - - гиҗ Огдна Басңг чаңһрв. - Мел үнн. 
- Не, таньлдий, - гиһәд захд суусн тал немш сөрдв. 
Тернь, сарвлзад босхар седхлә: - Суутн, суутн, суутн. Тана эөв. Ода тана зөв, - гиҗ ээминь Вольф цокҗана. 
- Савельев, Иван Федорович, - гиҗ һаран өгв. Утар татад саналдад, икл күнд-күчрлә харһҗ йовсн, ода сана авчах болҗ, шуукрҗ бәәнә. Эн зөвтн, полковникин зергәс, йир удан күләвдн. Дәрк-дәрк! Кендән келхв, яахв? Күчр гидг юм үзвдн. Киитнднь-даарад, һаңтднь- шатад, өлсхднь-өлсәд, зовхднь-зовад, олнла хамдан, тедн дунд йовад йовхла учр ута бәәҗлә. Әлч, түрү болвчн седкл тарһн болн гиҗәнм. Генткн, «Савельев!»  гиһәд терз цокад, дуудад ирнә. Арһ уга, дахад һарнач. 
- Ай-ай, - гиһәд кесг дакҗ даралдулад шакшрч-кад, толһаһан нәәхләд, полковник теңкән уга. 
Халҗ одсн залу цааранднь келҗәнә: - НКВД-д күрч ирхлә, юн амрл бәәхв. «Өвкчн байн бәәсн, эцкчн цаһачудт йовсн, уңг-тохмч тиим күн, чи, кениг амрах биләч. Чамла, кен иигәд зовлңг эдләд наадад бәәх билә. Олна гөрт чамаг минь ода хоран күргнә гихв, аль маңһдур күргнә гихв? Түүнә орчд, чамла тигҗ тетлдҗ бәәснд орхнь, хачксн деер»  гиһәд пистулан татад гүүнә. Әмн гидгтн, полковникин зергәс, әмтәхн юмн болдг бәәҗ. Тигәд оркхлань махмуд менрәд, зүүһәр шааснла әдл заратрулад, чидл чиләд, күүнтн әмн-шир ута кевтә, сур-деесн болҗ оддг бәәҗ. Тигх дутман одак му заята эрлгүд улм элк хатлдад, наад бәрәд инәлднә. Кезә мартхв, кезә? - гиһәд залу бас нег асхрулад оркна. 
- Ай, ай, - гиһәд полковник сана зовсар толһаһан нәәхләд тәмк өгч йовна. Ханҗанав, - гиһәд гекчкәд, һал кеһәд, утаһинь гүүнәр киилчкәд, цааранднь Савельев тууҗан келҗәнә: - Тиигә, тиигә бәәҗ, уг сүүлднь арвн җил өгәд намаг йовулад оркв. Одак Сибирь гидгт, Цастын цаһан аю кевтә, бүтү ө-шуһу модн дунд, үвлднь - үвлин кевәр, хавртнь-хаврин кевәр, ке гисинь кеһәд йовад ирүв. Күрч ирхлә амраҗ бәәхш «Хәлә, эн күрәд ирвә. Энүг бийәсн хол тәвҗ болшго. Хаҗудан бәрх кергтә. Мана бешмүд түлг»  гилдәд, тадниг, полковникин зергәс, ирн-иртл НКВД-д көдлҗәсн тер, - гиҗ Савельев чиләһәд, Вольф тал хәләв. «Йир даршлһта, йир сәәхн тууҗ болсн болад одва Дегд давулад эс орксн болхнь»  гиһәд ухананнь өнцгт торлзад одна. Болв полковник иткҗәх өңгтә. 
Хәрнь, полковник ормдан одад сун, дарунь босад келҗәнә: - Савельевин зергәс, эндрәс авн та, 
полицин начальник болҗанат. Тигчкәд, келснь наадк улст ямаран болҗана, таасгдв аль угай гиһәд эргүләд хәлән, деернь немҗәнә. - НКВД-лә өөрхн бәәсн, дамшлт авад бәәсн күн, көдлмшән хооран салго эклтн. Шамдх кергтә. Тана мана хортн гидгтн дала. Уга болсн болҗаһад, һазр дорас һарсн кевтә, деврәд һарад ирх. Тедниг уңгарнь уга кехлә, тегәд, бидн йосндан төвкнх зөвтәвдн. Хооран саахм биш. - Орснасн босад, нааран-цааран йовдгнҗ бәәһәд: - Большевизм, коммунизм … улм түргәр уга кех дутман - гут! Тиим эсий, полицин начальникин зергәс? 
Тернь: - Гут, гут - гин өскә харһулад, тесҗ идлго, өвдгтән күрч өкәһәд мөргв. Ода Огдна Басңгин селгән болҗана. Дотран эс зальврх бурхн ута. Хаҗһр келәд, сән нүднд үзгдхш! орчд, хагдад, хорһлҗ өврләд … гиһәд оркхлань, өргнь хавшад, өгдгнь чичрәд, өскә күртлнь менрәд, киитрнә. Көлсн гихлә, бийнь «сар-сар»  гиһәд, мел эзлгдхш. Арчад оркхла, - болхш, һарад күрәд ирнә. 
Энүгинь Түҗгрә Бадм медҗәнә. «Нөкд болса»  гиҗ санҗана. Огдна Басңгиг «бос»  гиһәд босхчква. Бийнь энүн тал зааһад, полковникд немшәһәр келәд бәәнә. Болв немшин хәләцәр, чирә-зүсәрнь, бәәҗәһәд- бәәҗәһәд маасхлзад одсарнь шинҗлхлә, Бадм магтадл бәәх өңгтә. Дүңгнхнь әвртә гидг тоомсрта, итклтә, мел хәәҗ олдшго күн гиҗәх бәәдлтә. Эс гиҗ немш мел тигәд байрлад бәәшго. 
Зөвәр болад, полковник өөрдҗ ирәд, һаран өгв. Басң үкс атхв. Дарунь Бадм һаран өгәд йөрән бәәҗ: 
- Эндрәс авн та хамгин тоомсрта гисн, хамгин шиҗтә гисн, хальмгин күндтә гисн, соңсврта гисн күн болҗанат. Та болхла, цуг теегин толһач болҗанат. Зуг полковник Вольфиг соңсхас биш, зуг энүнә келсиг күцәхәс биш, наад бийднь тана дурн, - гиҗәнә. Басң нам тиим юм күләҗәсн биш, цегт мел менрәд, келкәрәд, юн болҗах, яһҗахинь медлго, келн гихлә чадлго, яахан олҗ чадад бәәв. Дакн сана авсн кевтә: - «Мел хоосн, цаһан ааһ күн яахв? - гиҗ Бадмасн сурв. Тернь мусг инәчкәд: - Хоосн гисн үгтн, - үг биш, Хар ухан кергтә. Ухан эс бәәнү? 
- Бәәлго, - гиҗ Басң хоолан ясв. Кен болхан санҗ, бийән икд авад сеңклзәд оркв. Тер хоорнд:»  Үгән юңгад эс чиләнә эднч? Үкс гиҗ эмгндән күрч, эн тоотиг келсн болхнь «гиҗ, тесҗ чадлго бәәнә, Түдү дүңгә байрта»  Кишгнь ирәд, киимнь һолинә «гидг иим бәәҗ гиҗ санҗана. 
17. 
Хальмг базр. Түрүн харһсн күүкд күүнәс таңһчин комитет альд бәәхинь Бадм сурхла, тустан үзгдҗәсн ик гер заав. Үкс-үкс алхлад йовад, өөрдҗ ирчкәд, бийән ясад, бүсән чаңһаһад, үүд секәд орад ирнә. Нәрхн ут коридорар йовхнь, үүддүд дала.»  Алькнь болхв? «гиҗ санад, негинь татад оркхла, буурл үстә күүкд күн өкәһәд, адһмта бәәдләр юм бичәд бәәнә. Барун һар талнь үүдн бәәнә. Түңгәр Бадм орад одв. Негдгч сегләтрин хорад кесг улс бәәнә. Орад одхла, цуһар үүдн тал ормалдад, зәрмнь: Бадм … Бадм … болад, зәрмнь Адучиев гилдәд, үкс босад тосцхав. Бадм захас дарад мендлв. Тер хоорнд Григорий Иванович дораһар энүг шинҗләд хәләһәд, һазаһин үзләр чигн зөвәр ашлвр кеһәд оркв. Урднь гихлә, оньдин цевр-цер, таскарад- тохняд бәәдг күн, ода оңгдан. Хувц-хунрнь киртәд, үмглдәд бәәҗ. Хар һоснь зөвәр цәәҗ оч. Нег үлү түрәнь. Шуд мөртә чигн, йовһар чигн йовлһн икдснә темдг. Чирә-зүсинь хәләхлә - зуг ик-ик хар нүдн үлдҗ гихм. Шанань хавчгдад, халхиннь ясн шовалдад, нам шатад, һалар кииләд бәәдг хойр нүднь невчк номһрсн болад, улаһад бәәҗ. Маңнань захаснь зах күртл хойр әңгләд нег ик хурнясн үзгдәд одв. Урднь уга кевтә билә гиһәд Григорий Ивановичт орад одв. Тегәд, энүгинь Хальмг теегиг хойр әңгләд утдан сунсн Эргин шиирлә дүңгцүләд дотран сегләтр санчкад, дакн гер хурнясн тал оньган тусхаһад оркв «Э-э, эн хурнясн төвкнүн цаг, дәәнә цаг хойрин хоорнд, байр-җирһлин болн үзсн зовлң- түрү хойрин хоорнд, уг сүүлднь баһ-дүүвр насн, эрә дунд насн хойрин хоорнд меҗә болад зогсна гидг эн «гиҗ санҗана. Тер дарунь сегләтр бийән хөрәд,»  санад бәәхлә, чеелсд юн эс орхв? «гиһәд зогсв. 
Не, Бадма Хабанович, менд-мендсн ирснч сән, - - гиҗ Григорий Иванович келв. - Партин даалһвриг коммунист Адучиев күцәснд маһд уга. Болв яһҗ йовсан, ямаран - кевәр, яһҗ Иҗл һатлсан келич, - болад Бадм тал хәләв. - Бүрн-бүтн, мал Хасгин нутгар орва, - гиҗ Бадм келв. - Цуһар ик-баһ уга, дегд сәәнәр шунҗ, нег чигн толһа салһҗ геешго болдгар чидлән әрвлсн ута. 
- Бадма Хабанович, ода амр. Өөмҗ авчкад, - унт. Үлү гидг амр-таварар йовсар, ирсәр чи келчквч. Болв би баһ-саһар тер хархич медҗәнәв. Тигхлә, йовад амр. Маңһдур өдрәр, үлдсинь - асхар, нам сөдүләд болвчн эс чиләҗ болхий? - гиһәд сегләтр инәв. Тигҗ босад, дал деернь һаран тәвәд, үүдн тал күргчкәд, ца бәәсн күүкд күүнд гостиницд күргх даалһвр өгв. 
Күүкд кү дахад һарсн болла, һаза, нег үлү шамас һарч ирсн күүнд, таг сохр харңһу. Өмннь болхла, Хальмг базр олн-олн шамарн чирмлҗ, ики 
холас үзгддг. Ода мел дунд аһарнь йовсн бийнь, тас үзгдхш. «Юн болад одва, яһва?»  гих ухан орна. 
Цуг терзмүдиг дотр бийәснь таг кеһәд белдчксн, ташр шил деерәснь цаһан ширәр ширдсн, гер дотр шам шатҗах биш, һал-туүмр өгәд бәәвчн үзгдшго кевәр кесн учр эн болҗана. Эс гиҗ одак толһаһинь ноха чирмр терзин һалар докья кеһәд күрч чигн ирх. Тиигҗ эс саглхла бас болшго. 
Йовҗ йовад Бадм күүкд күүнәс сурҗана: 
- Зәңг-зә ямаран, эгч? 
Тернь негт мел эс соңссар йовҗ йовад, сана авсн кевтә арһул: - Дала юн зәңг бәәхв, - гиһәд утар татад саналдв. 
Бадм эн күүкд күүнә зовлң икинь медв. Тегәд, дакҗ йир үг сурлго йовс гиҗ санҗана, юңгад гихлә, энүнә хамгин өвдкүртә гисн орминь көндәһәд орксндан арашго. Харңһуд чирә-зүснь үзгдхш: му бәәдл һарад, ууляд, нольмснь асхрад чигн одсн. Болв күүкд күн дакн давтад саналдчкад: 
- Ода юн сән зәңг бәәхв? Урҗ өдр бичг ирвә-гиҗәнә - Залум яһсн-кегснь медгддго болна. Киев эргнд йовла. Ик дән болснд орад, һарч ирсн уга гиҗ үүрмүднь бичҗәнә. Сән командир билә. Бидн түүнә өшәһинь хортнас кесг «олвачднь авхвдн, санаһан бичә зовтн - гиҗ. - Минь тигҗ келлһнлә, күүкд күүнә келсн үгнь бөлвәлсн болад, чичрәд, эгзгнәд одв. Хаҗуднь тагчг соңсҗ йовсн Бадмд болхла, эннь күңкнҗ бәәсн домбрин нег чивхсңь таарсн болад, ду һарад бәәвчн айс күцц орлго бәәсн болна. Яахнь медгдҗ бәәхш: эвлхв, аль тагчг йовхв? Төр хоорнд күүкд күн келҗәнә: 
- Мел ода негл уга болсн хөөннь әмтнә нүднд үзгдәд үксн болхнь яһна гих ухан орад, биидм амр өгхш. Мууһар ноолдҗ, әәх-ичх гиҗ бн өмннь чигн сандго, биләв, ода чигн санҗахинь. Көмр үксн болхла, мини залу кесгиннь әмнд күрчкәд үксн. Энүнднь чигн маһдлҗ бәәхшв. Зуг яһсн-кегснь медгдхш гиснд һунднав. Тенд дәәнд нег-негән үзлго чигн бәәхнь алдг уга. 
- Му уха бичә ухалтн, әмд читн йовдг болх, - гиҗ Бадм хәрҗәнә. - Яһва-кегвә гиснь медгдхш гиҗ зовлң бичә кетн. Яһва гисн юн үгв? Төрскән харсхар одснь лавта. - Уга, дү көвүн, чи медҗәхшч. Ода чигн тадна, баһчудин цөсн дүүрәд угала, хәмнь. Энд, ард бәәсн зәрм залусчн, әәрм-цергт одлго, эв- арһ хойрар бәәчкәд, тенд йовсн улсаечн му хәәхәр седлдәд бәәдгинь санлч. Хәлә, тертн үкҗ гиснь худл болна. Цаасн ирдг болвчн, терүнднь үкҗ гиҗ угачн. Яһсинь кен медхв? гилдәд авад һархнь алдг уга. Тедн цуһар сән болхла, ард үлдсн, күүкд улс дунд тешкәлдҗ бәәх залусчн му болх зөвтә болҗана. Тигхлә, эднчн үнн седкләсн (муулхар гүүлдәд бәәдгнь тер. - Күүкд күн 
үгән төгсәв, гүүнәр татад саналдв. Тегәд, нег герәр Бадмиг дахулад орад ирв, удсн уга, - сәәхн зүүд бәрҗ хонтн, - гичкәд, һарад йовҗ одв. 
Бадм һанцхарн үлдв. Күүкд күүнә келсн чееҗәс һарч өгхш. Альдаран эргдг болвчн, бөлвәлсн болад, чичрәд-эгзгнәд одсн дун мел өмннь эрс кевтә зогсад бәәнә. Одад бийән уһаһад, хувцан соляд, цә ууһад суувчн - йилһл уга. Ухалхшв, болҗ гиһәд санх дутман улм давна. Өдрин тес йовҗ ирсн, цуцрад-зовад бәәсн. Эрт амрад, эрт босс гиһәд кевтхлә, хойр нүднь аньгдхш, нөр күрхш. 
Оңгдан, мел талдан юм ухалс гихлә, бас болхш, орад күрч ирнә. Зөрц нүдән аньад кевтнә … Генткн өмннь ик гидг сиивгр цогцта күн мөлкҗ йовхнь үзгднә. Хәләхнь-цергә күн. Улан одн маңнаднь гилвкнә. Захдан нәрхн ут дерңлҗтә. Капитан. Хаҗуһас, талин улст, нег үлү хортнд үзгдҗ йовхш. Арднь дала цергчнр дахҗ, бас һазрла һазр болад мөлклдҗ йовна. Яһна эдн? гиһәд тагчг хәләһә бәәтл, капитан үкс босад, автоматиг тал дундаснь барун һартан авад орксн, түнгән өргәд, бийнь гедр хәләһәд ардан докья өгәд: «Нама дахад, уралан!»  гиһәд хәәкрәд гүүҗ йовна. Цуһар дахад бослдв. 
Хортна халһн чигн улм чаңһрад бәәнә. Капитан тер бийнь әмтән дахулад хортна өргн дор гишң күрч ирв. Яһсн сән болх? Хортн өмнәснь тосад дәврлт кенә. Өөрхн бәәсн танкс орлцна. Дәәлдлһн улм чаңһрҗ йовна. Батальон кевтәд авчкад, сөрлт өгчәнә, хортна хойр танкнь шатҗана. Болв һурвдгчнь серлтәр сөрлт келго орад аашна. Аашхларн мел капитан тал, «дәврнәв»  гисәр йовна. Тернь үкс адһад һурвн- дөрвн гранат келкҗ авчкад, күләһәд кевтнә. Өөрдәд күрч ирвә. Капитан өндәһәд, дарунь чөкләд сөгдәд шивәд оркв. Өлвкҗ йовсн төмр адусн доран бүдрәд одв. Минь тер агчмла, капитан өрчән бәрсн болла, нег чигн «гиң»  гиҗ ду һарлһн угаһар, доран унв. Күн төрүц үзсн ута, нам үзх болсн чигн уга. Тер хоорнд хортна дәврлт чаңһрад, тесҗ болшго болад, батальон арһул хооран цухрв, түрүнк бәәсн окопстан орад, батрв. Командир уга болҗ һарв. Яһсинь нег чигн күн медхш 
Иигәд чигн үксн болх гисн ухан Бадмд орна. Игҗ үклго яах билә? Советск күн-негдвәр, советск командир - хойрдвар, большевик - һурвдвар. Зуг энүг күн үзсн биш, «яһсн кегснь медгдсн уга»  гиһәд, бәәснь тер. Тигҗ санлһнла, күүкд күүнә келсн, ард үлдсн залус дәәнд йовсинь муулхар седнә гиснь тодлврт орад ирв «Ард үлдсн залус … Ард үлдсн залус …»  гин, би бас тедн дунд, теднә тоод орх болхгов. «Уга, уга. Юңгад? Яһад? - гиһәд төөнрәд бәәнә. - Яһдг болвчн һартан селм авх кергтә. Иим чинвртә цагт, кедү даалһврта чигн көдлмш болтха, хортнла чирәцәд ноолдснла теңрцҗ өгшго. Большевикин орм тенд - нүүрт, терүг обком медх, дөңгнх»  гиҗ ухалад, невчк төвкнәд, унтснь тер. 
18. 
Орн-нутгин өмн захд учрсн чинвртә бәәдл, Кавказск болн Сталинградск халхсар хортн шурһад орад күрч ирсн йовдл, партьд чигн, цуг советск олн-әмтнд чигн ик әәмшг үзүлв. Харшлтан нарком заквр һарһад, терүндән советск-германск фронтин өмн захднь учрсн әәмшгтә йовдлиг мел илднь зааҗ, хортнд сөрлт өглһән чаңһаҗ, энүнә йовудынь зогсатха гиҗ некв. Тер закврнь темдгтә: «… Цухрдгар зогсах кергтә, - гиҗ тер закврт келгдлә. - Хооран ишкм чигн уга! Мана һол дуудвр ода тиим болх зөвтә. Улңһтҗ, цуснаннь сүл дусал күртл, батрсн орм болһнас, советск һазрин метр болһиг харсҗ, советск һазрин тасрха болһнас шүүрлдҗ, терүгән сүл арһ күртлән бәрх кергтә. Эн закврин һоллгч дуудвр,»  хооран ишкм чигн уга! «гисн - советск күн болһнд өөрхн болчкад темдгтә, эңкр Төрскнәннь төлә зүркнь өвчәх кесг олн сай улсин ухан седкллә болн күсллә негн. Эн закврт тәвгдсн төрмүд күцәлһнәс цаарандк йовуд, тер биш, нам дәәнә аш йилһрәд одхинь цуһар медҗәнә. Эн заквр Улан Цергиг кевтнь омгшулад оркв. Мана эңкр Төрскнд үзгдҗәх ик әәмшгиг гүүнәр медлһн, советск цергчнрт шин күчн-чидл өгәд, бәәсинь холвад, теднә дәәч зөрмгинь батлад оркв.»  Хооран ишкм чигн уга! «гисн партин дуудвр дәәнә часть болһна, цергч, командир болһна өргмҗ болв. Августин дундаһар Сталинградт юмн эс болҗ өгхләнь, хортн Әәдрхн тал шүд хазҗ, терүнд күрх сана зүүв. Тегәд, Элст тал 16-ч мотодивизь адһмта кевәр авч ирв. Энүнд нөкд болх болҗ румынск 6-ч корпусин зәрм әңгс бас ирв. Тиим болсар, немшин церг Иҗлин бахлур тал алдрҗ һарад, Әәдрх авад оркх гиҗ саглад, тер цагт му болхнь алдг уга, мана Ставк эрк биш эн эрдмиг харстха гиҗ Сталинградск округд закв. Тегәд, энүнә чидл деер нег дивизь, һурвн бригад болн нань чигн әңгс немҗ өгв. Эднь негдәд, 28-ч әәрм болҗ экләд дәәлдәд, түрүн өдрәсн авн хортнд чаңһ сөрлт өгч, Утта - Хулхута-Юста-Енотаевка алдар немшин болн румынск цергинь хомнн цокад, дәврлтинь зогсава. Эн шин әәрмин нег әңгнь болҗ ах политрук Харадан Увш болн лейтенант Григорий Нестеренко хойран церглҗәсн полк орв. Эн полк хамгин кавҗрта гисн һазрт, әдрин тал оддг ик хаалһ керчәд, хойр таласнь хавсрад гилтә батрсн бәәнә. Ил һазрт, эргндән гердәд хәләхнь, арвад дуунад шовасн баран үзгдм теегт дәәлднә гидг күчр. Хальчлх модн-зегсн чигн ута, хорһдх нүк малтхла, му заята йовдл, һарсн шаврин бийнь «эн бәәнә»  гисәр ики холас улаһад, докьялна. Зовлңгнь дала. Дән болсн цагт зовлңгта һазр харһл уга бәәшго. Болв энд, иим ил һазрт дәәлдснәс үлү зовлң уга болх. Цергчнр, нам амрх цагтан чигн, эврәннь тылдан бийән эргүләд харул тәвнә. Эс гиҗ болшго. Теткврин зовлңг гидг бас келәд керг уга. Әәдрхн, Трусово талас зер-зев, дәр-сум, хот- хол, хувц-хунр биш, нам хот кех түләнә бийнь зеег дегә. Зөөнә гихәс биш, халун һаңгиг кендән келхв, яахв? Мөрн, цар, темән тергдәр юн дала юмн зөөгдхв? Үкс гиһәд ачад, түргәр авч ирәд буулһад, хәрү йовад оддг машид элвг уга болсар бас түрү. Хагсу теегт, халун һаңгд уух уснас үлү эркн юмн бәәдг болхий? Усна бийнь Әәдрхн талас зәәгднә. Бәәрн улс зөөҗ эс уудг бәәснь ил. Болв худгин усн күрч бәәхш. Эннь - негн. Хойрдхла, худгас ус күрч авна гидг берк. Өдрәр авч болшго. Сөөднь нег арһ кек кергтә болҗана. Төрнь әәмшгтә - хортнд чигн бәргдҗ одхм. Сө ирхиг хортн бас гетлдәд бәәхнь лавта, юңгад гихлә манахс Әәдрхнәс болвчн ус авч ирхлә, тедн альдас авхмби? Элстәс зөөхм бәәҗ, тенднь балһсндан элвг күрдг усн уга … Хойр толһа. Негн деернь немшнр батрсн, наадк деернь - манахс. Хойр толһан хоорнд, ик хотхр дотр шатта худг бәәнә. Уснь элвг, әмтәхн, киитн. Эн худг немшнрт өөрхн. Дакад теднд күрхд амр. Һазрнь тиим: тегш биш, садргта. Манахс тер худг тал одна гидг берк. Мел ил һазр. Немшнр хоңшарарн цокулад, уралан шурһад, дәврәд бәәдгән уурв. Нам яһсн-кегснь медгдхш. Тагчг. Манахс чигн бас ә уга. Келхд, мек-мекән авч чадҗана. Ах политрук өдрин тес, гилҗил уга гишңг, дурнаварн мел хортн тал хәләһәд, нүдән авхш. Хәләҗ-хәләҗәһәд, цааснд темдг тәвәд бәәнә. Үд зөвәр кецәчкснә хөөн лейтенант Нестеренко күрч ирв. Комбатын хаҗуднь кевтәд, бас уралан ширтв. Генткн комбат келҗәнә: - Немшнр таг болад бәәдгнь дегд аальта. Эдн нег юм ухалҗана. Медсн болхнь … - Медхд юн бәәхв, кү тәвх кергтә, - гиҗ лейтенант хәрү өгчәнә. 
- Терчн медгдҗәнә, - гиҗ келәд комбат дакад дурнавдв. Зөвәр тагчг бәәҗәһәд: Мини хәләһәд бәәдгм учрта. Тер хотхр дотр худг бәәнә. Зуг терүн тал йовснь йир медгдхш … 
Ах политрук хәләһәд бәәхләрн, хортн худгт күрдг хаалһта болвза, манд тернь медгдл уга бәәдг болвза гиһәд нудән авлго бәәнә. Кемр тиим болхла, терүгинь таслх кергтә. Кемр тиим хаалһ уга болхла, сөөһәр күрдг һанцхн эсв эднд бәәнә. Тигхлә, комбатд нег шиидвр ирсн бәәнә. Болв терүгән күүнд келҗәхш. Эшн түрүнд лавта тиим хаалһ угад, хортн өдрәр худгт күрч чадҗ бәәхинь тавлад медх кергтә. Тегәд чигн ах политрук дурнавлад бәәдгнь тер. Асхн болв. Йир худг тал йрсн нег чигн анч хортна халхас медгдсн уга. Увш босад, хувцан саҗад, бүсән чаңһаһад, хаҗудан бәәсн картузан авад өмсҗ йовна. Адъютантнь бас белн болчкв. Комбат штаб орҗана. Дарүнь гилтә күрч ирхлә, полкин командир штабин начальниктә хоюрн бәәҗ. Цә уулдҗана, өмннь карт делгәтә. Комбат мендләд, түдукн зогсн гихләнь, командир уралан сууһад цә у гив. - Цә ууҗ болҗана, хальмг күн цәәһәс зулсиг йир үзәд, соңсад угав, - гиһәд өөрнь ирәд суув. Командир чиркд цә кев. Увш ухрар авад шикр тәвчкәд, зуурч бәәһәд, хойр-һурв сорн: - Мана хальмг цә нег уусн болхинь, - гиҗәнә. - Тана цә гидгтн ямаран? - болҗ штабин начальник орлцв. - Мана цә гидгтн өвәрц, - гиҗ Увш хәрү өгв. 
Командир штабин начальник хойр цәәһән оркчкад соньмсҗана. - Мана цә гидгтн, - җомба! Үс кеһәд, тос тәвәд, хальмпр, зәтәр амтлад, давслад, йирн йис дәкҗ самрад, бүркәд оркхла, завдр ад одна. Тиим цәәһәс иим чиркәр ядхдан арваг уух биләв … Күсдундур шаху җил болҗана, амсад угав, - гичкәд Увш җилвдән «хулд-хулд»  гиһәд хойр-һурв дакҗ шүлсән зальгад авб. Терүгинь медәд ах командирмүд инәлдв. Увш 
бийнь бас инәв. 
Тигҗ бәәһәд командир Увш тал хәләһәд: 
- Кергитн соңсн бәәйә, комбат, - гиҗәнә. - Мел тагчг. Өдрин тес тедниг гетүв. Йир юмн медгдхш. Манд үзгдл уга худгт күрдг хаалһта болҗв гиһәд чигн шинҗлүв. Бас медгдхш. - Акад юмб? - гиһәд командир босад йовдңнв. - Тедн нег юм ухалҗана. Увш эврәһән келв. Худгин өөр тетвр тәвхм гинә. Тегәд, командир Увшин келсиг дөңнәд, иим даалһвр өгчәнә: шүүҗ авад һурвн-дөрвн кү йовулх. Юмна түрүнд-немшнр худгас лавта сөөднь ус авдг угаг медх. Хойрдхла, олар ирдг угаһинь йилһх. Эвнь харһхла, эв харһх зевтә, шууган угаһар, наадкстнь медүллго, кел бәрх. Зуг ә чимән уга болдгар кех кергтә. - Соңсҗанав! - гиһәд Увш босв. Арднь командир тәмк нерәд татн бәәҗ келҗәнә: - Ухалдг, тоолдг, хәәдг, хәәсән олдг командир гисн - әвртә. Одакиг медвчи? Сәнь - мел ухаһар, мекәр! Тиим командирмүдт би дуртав. Тиимләнь хамдан дәәлдхд чигн амр. Түрү-зүдү гидгчн түрү болҗ медгдхш. Дакад, һару баһ … 
19. 
Зуур харһсн эдл-ахусар малан хош-хошар, Зәрмднь - бүкл фермәр тараһад, өгәд, Хар эврәннь бригадар, нег адута, кеег хош хөөтә, хойр сүрг бод мал туусн, «Алтаһас»  колхозд одх болҗана. Энүнднь, түрүн таньлнь, Тулеген - аһа ахлач болҗ һарв. Өрүн нарн әрә шарлҗ йовтл эннь өмнәснь тосҗ ирв. Хаҗудан хойр бер дахулҗ. Теднь бас мөртә. Берәд ирәд бун, Цаһан тал адһлдв, һурвулн һар авад мендләд, негнь - Мариян, наадкнь - Маржане болв, зөвәр таасгдҗах өңгтә, хоорндан шошнад бәәнә. Хая- хаяд һош-һош инәлдснь залусд соңсгдна. Ахлач мусг инәһәд: 
- Күүкд улсин таньлдлһн гидгтн, көвүд, түргн юмн, - гиҗәнә. - Тер-эн гиҗәһәд, эднчн эргнд юн болҗахинь, яһҗахинь, дор-деер ямаран зәңг-зәәр бәәхинь кевтнь медчкдг улс. Бидн тулад, нег-негән шинҗләд, бәрг-тәвг гиһәд бәәхәс биш, эднч … - гичкәд һаран саҗад, ахлач үгән төгсәв. Дарунь утар татад шуукрад оркв. 
Тер шуукрсн шуукрлт, нам мууһар цәәлһәд келснәс давуһар, энүнә көдлмш ямаран дүңгә күнд, Күчринь хөөчнрт илдкв. Хар дораһар хойр-һурв хәлән, өзгн кесгәс нааран күн кевтәһәр нөөрән хаңһаҗ унтад угаһинь медв. Яһҗ тер унтдмб? Дән. Арһта тоотнь, эр киистә тоотнь, хортнла ноолдҗ йовх. Ард үлдсн көдлмш, мал-гер кевтән өвгн-өмгн, бәрәд, күүкдин ээм деер ачгдсн. Теднә зовлңг бас дала. Шаңһа көдлмш кех, гертән бичкдүдән хәләх, хаһрха-шуурхаһан хатхх, кир-нуһудан уһах. Ик- бичкн болвчн мал-гернь бас бәәнә, Тегәд, эдниг толһална гидг басл күчр болх зөвтә. Кедүһинь эн керлддг болх? Кедүһинь эн эвлдг болх? Арһ уга. Көвүд иртл тесх кергтә. Тесх! 
Ташр деернь дала мал күрч ирвә. Эврә, бәәрн малд өвс белдх, хорһлт олх тигчкәд чинәтә-чидлтәһәр бәрх керг-баһ керг биш. Нам тедндән элвг хот, дулан үвлздг, тав унд белдҗ, теткҗ чадлго бәәх цагт, деернь дала мал күрч ирвш. Эднә арһинь бас хәәх кергтә. Кен Тулеген - аһа болхгов! 
Хәрнь, эн ода чигн чаңһ. Зәрмдән баһ- бичкнәһәр нүднь гилвкәд, бийнь шулурхад одна. Авган алдад уга. Зуг невчк нүднь улавград, халхнь улм доргшан унҗад, чирәнь сомасн болад бәәҗ. Яахв, нөр тату, амрл-суудл уган учр. Тер бийнь авгдхш, нәрәр гүрсн ахр иштә ташмгиг саак кевәрн барун һартан суһлад бәрсн, нам энүгән эрг-дүрг гиһәд унтхларн чигн бийәсн салһдг уга өңгтә. Дакад, җир һарчксн наснд, өдр-сө уга гилтә, шуд мөртә, дәвг-дәвг гиһәд, мел чееҗәр адһад, делсәд йовна гидг амр бишнь лавта. 
Малынь теткх - негн. Ирсн улст бәәр олх - хойр. Бәрсн тер бәәхш, кенләнь болвчи зөвчләд, сурад, багтах кергтә. Тигчкәд, ирүд-шуд улст белдсн хот, мал-гер бәәхш, эднә теҗәлинь бас ухалх кергтә. 
Тигҗ-тигҗ цуһар Тулегена толһад тусна. Эн зәрмдән дотран бүтәд одна. Яһ гинәт? Дуту- дунд, хаһрха-буурха дала. Цуһар энүгәр дәврх. Зәрмдән нам дотрнь му ухан орна: «Эврәһән яахв гиҗәхнь, деернь күүнә мал ирәд бас дала зовлңг болҗана»  гиһәд одна. Негт хәрү тоолад, ташр биидән уурлна. Тер цагт сахлнь сөрсәһәд, өрггдәд йовад одна. «Көгшрҗәнчи? Күнд гинчи? Кемр тер дала мал хортна һарт орсн болхла яахмчи? Махинь идәд, үсинь ууһад, арсарнь девлән кеһәд, ноосарнь беелә-өөмс кеһәд, цадхлң, дулан йовх хортнла ноолдсн көвүдт күнд болх угай? Асрад, хадһлад бәәхлә- дала хот, хувцн, адг ядхтан, муучрдхларн, алад идсн бийнь - кедү махн! Терүг медшго түнг»  , мам тер ухаһинь талын улс медсн болчв гиһәд, тенд-эндән ормаһад хәләчкәд «тьфу»  гиһәд нульмчкад, улм биидән уурлна. 
Төр уурарн мөрән шавдад, хойр бөөрәрнь дөрә күргҗ дәвәд, җолаһан татн-тәвәд оркв. Кер мөрн серсн кевтә, чочн тусад, хатрад һарв. Тигх дутмнь Тулеген-аһа улм чаңһаһад йовна. Болв җолаһан сулдхч өгч йовхш. Кер улм сунад, йосндан дарад хатрҗ йовна. Деернь йовх күүнд, негт әрә әмсхсн салькна аю дахад нәәхләд- дәәвләд оддг өвснә бур дольгалсн болна, нег уухнд җирлһн чичрәд, дерлзәд бәәсн болҗ медгднә. 
Удсн уга, тер шүрүһән Тулеген-аһа Каратау деер гүүлгәд һарад ирв. Эннь бичкн чигн биш, болв ики, чигн оршго, өөдм-толһа. Түдүкнәс хәләхлә, эргнд мел үрглҗдән ноһарад, көкрәд бәәдг ик аһу дунд шоваһад, харлад … тегәд чигн энүг Кара гиҗ нерәдҗ. Болв «тау»  гихләрн наад орулад, уул гиҗ нерәдсн, тер нернь шиңгрәд, эндр күртл Каратау болад бәәдгнь тер. 
Толһа деер һарад ирн, кеерин җолаг татад зогсаһад, хойр талан гердәд хәләҗәнә. Толһан нег захд ширлдсн хош үзәд, йовдңгарнь тиигән залад һарв. Хол биш, хошин өөр, зөвәр тарад, деләд идҗ йовх хөд үзгднә, лошд күрч ирхлә, Анҗг тосҗ босад, Тулеген-аһала мендләд, җолаһинь авад, мөринь тушад тәвчкәд, хөд тал нарв.Цаһан босад, тертн деерк яршгас шаазң авад цә кев. Тулеген-аһа Харин хаҗуд зергләд, зәмләд суув. Ундасҗ йовсн ахлач цәәг авад, амсҗ үзәд, шагшрад бәәнә: 
- Үнрнь каңкш, амтнь сенр, өңгнь сәәхн. 
Үсләд, тослад, хальмпр тәвәд орксн хальмг цә зандрад бәәнә. Давста. Давснь, шиңкн иим цә ууҗах Тулеген-аһад сәәтүр медгдлго одв. Агнь тиим болҗана гиҗ дотран эн санҗана. Дакад нег амсҗ хәләчкәд, үг келхш, таасҗахнь ил. Нег кииһәр ууһад оркв. Хоосн шаазңган хәрү өгв. Цаһан дакад дүүргәд кеһәд оркв. 
- Җаһсы. Калмык шай җаһсы, - гиһәд сахлан иләд, хойр үзүринь селн мошкад, көлсән арчад, дакн-дакн давтад, магтад бәәлтә. 
- Цаһан чанла. Чадна, - гиҗ Хар хәрү өгв. 
- Үсн-тосн бәәхлә, цә чанхд юн дала мек кергтә - болҗ Цаһан хәрү өгчәнә. 
- Үсн, тоснас нань бас юн кергтәв? - гиҗ Тулеген-аһа сурҗана. 
- Усн кергтә. 
- Тернь терчн болтха, - гиһәд Тулеген-аһа инәв. Хар бас дахад инәв. 
Цаһан эвго хәрү өгсән медәд, чирәнь улаһад, эмәһәд, терүгән чиклс гиҗ адһад: 
- Үсн-тосн бәәхлә, цә чанхд юн дала мек кергтә - гиҗәнә. 
Тулеген-аһан чирәнь ормаһад, алңтрад, Цаһан тал ширтәд хәләһәд, иткхв, бәәхв гисәр бәәнә. Терүгинь медәд Цаһан «э, э»  гиҗ адһҗ келв. Хар «тиим»  гисәр толһаһан гекв. 
- Тегәд, энтн юн болҗана? - гиҗ ахлач сурв, - Цә биш, йоста шурпа болҗана. Зуг боднцг, маңһрсн дуту. 
- Маңһрс бас тәвдм, - гиҗ Хар келв. 
- Мә, - гиҗ келәд, Тулеген инәв. Тер инәднь наад бәрлһн биш. Йоста кевәр алңгтрад, соньмсҗах йовдл. Тегәд, Цаһан Хар хойр бас дахад инәлдв. 
Зөвәр сууҗаһад, ахлач хавтхан уудлад, газет парһад өгв. Хар терүгинь шүүрәд гишңг авад, эргүләд хәләчкәд, умшсн уга, хаҗудан оркчкв. Дотрнь му болад одв. Шүүрәд авчкад, умшн гихлә-арһ уга. Хальмгар нег юм арһлхас биш, орсар, нег үлү хасгар келдг арһ уга. Зургинь хәләх болҗана. «Сурһуль уга гидг тер. Соҗрас дор. Алнав гивчн меддг арһ уга»  гих ухан орв. Болв, мууһан күүнд медүлҗ биш, тагчт сууна. - Не, ода яһҗ бәәхәр седҗәнәт? - гиҗ Тулеген-аһа сурҗана. - Би таднд бәәх гер олчкув. Мел энд, кеер йовад йовхм биш, одал нег амрх, кирнуһудан уһах. 
- Ханҗанавдн, - болҗ Хар келв. - Ода деерән дулан. Манд нам гер чигн керг уга. Үвлдән-учр оңгдан. - Керг уга гисн юн үгви? - гиҗ ахлач келҗәнә. - Этчиндән бәәхт … Сән улс … - Эгч гисн? - болҗ Цаһан Хар хойр зерг сурв. - Тулеген-аһа маасхлзад: - Йосн эгчтн. Хальмгин күүкн, мана тоомсрта нег көгшә. Таньлдхт. Таньлдхт … - гиҗ төгсәһәд, ахлач йовх бәәдл һарһв. - Тиим болхла бидн һурвулн одх зөвтәвдн, - гиҗ Хар дорнь келв - Зуг танд өгх даалһвр бәәнә. Хама йовдг болвчн хальмг күн икән күндләд, баһан хәләһәд йовдг. Мана йосар болхла, хоосн одх зөв уга. Мини сурхар бәәхм, чидлән бичә әрвлтн, яһад болвчн, нег шил чигн болтха, әрк олҗ өгтн, шикр-балта бас. Медәтә күн йөрәл тәвх, седклнь ханх. Хәрнь, та кезә мана сурвр күцәнәт, тер цагт бидн эгчиннь менд медн гиҗәнәвдн. Хоосн һаран бәрҗ оч чадшговдн. Дакад, нег сө хөд хәләһәд үлдх кү … - Медгдҗәнә, медгдҗәнә. Хасгин зокал бас тиим. Нерәдхлә хандг зөвтә. Арһлҗ үзсв, зуг … цагнь ода, - гиһәд Тулеген-аһа мөрн талан һарв. 
Күцц эс келдг болвчн, ахлачин үгин учр- утхинь эн һурвн медҗәнә «Цагнь ода»  гисн түрү, хату-мөтү цаг. Әрк, шикр-балта олна гидг бас амр төр биш. Болв эдн Тулеген-аһад иткҗәнә. Арһта болхла күүнә сурсиг күцәлго бәәдг күн биш. Ол эс харһдг болвчн, ор панцх үзәд күүнә седкл-ухаг заңг-бәәриг медҗ болхгов. 
Тулеген делкә мини гисн күн. Тернь мел ил. «Кех, кех … Маңһдур, нөкәдүр …»  гидг һарнь биш. «Кенәв»  гиҗ лавлҗ келх уга. «Арһлҗ үзнәв»  гиснь, талын нег көр күүнә мел лавта болх «гиснәс чигн лавтрха. Ахрар келхлә, аюдан үг сальклулад йовдг күн биш. Тегәд чигн энүг бүкл колхозд ик бичкн уга, цуһар күндлнә. Хойр үгин хоорнд «Тулеген- аһа»  гисн соңсгдна. Колхоздан, олң дундан эн түрүн селвгчнь, эркн зарһчнь. Келхлә болад бәәснь тер. Хаҗһр келәд хоома һарһад, хутхад-цокад йовхла әмтн тиигҗ күүндлх бәәсний? Уга. Энүнд цуһар әдл. Әдл гиҗ эс әдлцх юмн уга. Цуһар нег иҗл юңгад гихлә дәәнд эцкнь, эсклә ахнь эс йовх нег чигн өрк уга. Үлдснь - көгшд, гергчүд, бичкдүд. Теднә кенинь йилһхв? Цуһар чигн нег ачлһта, цуһар чигн нег зовлңгта, цуһар чигн нег гүүдлтә. Болв Тулеген-аһа нег цөн әркиг ончлна. Эднә зовлң гидг наадксаснь даву. Эдн муудан тиим болсн уга. Хүвнь тату гиҗ келхлә бас хаҗһр. Ода деерән чигн эдн, көөркс, медҗ бәәхш. «Цаасн ирвә … Өңгрвә»  гиһәд негт ууляд, негт саначрхад, негт иткәд, негт иткл уга цааһан, дотран күләһәд, «эндү чигн һарсн биз, күрәд ирх, орад ирх»  гиһәд санад, мөрәдәд бәәдгнь ил. Яахв ода тедниг? Тиим хәәртә һаруг эзнднь юуһар босхҗ өгхв? Зуг бүлән үг, әрүн седкл, оньг-килмҗ цаг зуур седклинь аадрулх. Эс тигхлә юн болҗана? Ирәд тер … эн … гиһәд, көдлмшд һарсн угач, зарһла харһулнав гиһәд хәәкрәд хәләлч. Мел тер саамлань, әмд бийнь әрә бийин бәрҗәх күн, шатҗ одхнь алдг уга. Юмна түрүнд толһаднь «Мини залу мини эцк мини ах бәәсн болхла эн нанд ирҗ иигҗ деерлкҗ хәәкрх уга билә»  гиҗ санхнь бас алдг уга. Терүгинь Тулеген-аһа меднә. Тегәд, кедү дүңгә көдлмшт даргдҗ бәәсн бийнь, тер белүсн, өнчн үлдсн тоотар орад, өгәд-авад эс болвчн, мендинь медәд, нег хойр амн үгин селвгән өгәд, таалхинь - таалад, керлдхинь-керлдәд чигн һарад одна. Керлднә гихәс, цааһан хар ухан угань ил. Болв мел ууляд-урсад бәәхлә күн үрәд одх, Тигхлә, хөрх кергтә. Зәрмдән уурлсн болад: «Бийән асрсн күн кү асрдг. Чи эврән ууляд-унҗад бәәхлә өөрксч яахмб?»  гиһәд шүрүлкәд, сахлнь нам сөрсәһәд йовад одна. Ирәд һарх хоорнд энүнә хәләцәс йир юмн алдрхш: арһснь чилҗәнү, аль нег үкрнь өвсн уга бәәнү? Кедү хәтәр болвчн, невчкн арһс, невчкн өвс, аль хулс арһлад илгәнә. «Көөркс, ода чигн юм медҗәхшт, - гиһәд энүнә уханас һархш. - Дән төгсәд, хортиг дииләд, залус хәрҗ ирхлә, тегәд оч медгдх. Нүдәрн үзәд, һарарн бәрхлә гидг. Тер цагт дакҗ иршго гиһәд хадгдад одх. Хаҗуднь әмтнә залус, ах-дүнь бәәһәд, нүдн-амн болад, ниргәд бәәхлә тегәд улм медгдх, көөркст. Тигх дутман улм күнд болх. Эдгшго шав гидг эн болҗана. Хамгин эңкр күүһән күләдгән уурна гидг ямаран болх? Нег җил, хойр, һурвн давх, уг сүүлднь цөкрх «… Тер хоорнд саак дала керг орад ирнә. Өвснә хадлһн, хаша-хаац ясх гиһәд, алькинь яһҗ кесн сән болх, альдаран, кедү кү йовулх гиһәд чигн ухалгдна. Йовулх гихәс, амрар, чи тиигән, чи иигән гиһәд хуваһад йовулчкв болхла юн керг. Саак өвгн, эмгн, гергчүд. Ахлачин чигн зовлң дала, му кеерт чигн амрл уга. Ун хойр өдрин тес иигәд, салл уга, герәс, герүр, хошас хошур, бригадас бригадур йовад һардгнь тер»  Кех кергтә. Күцәх кергтә «Минь иим седкл Тулеген-аһаг авлад, өдр-сө уга гилтә түлкәд йовна. 
20. 
Балһсн»  амндан ус балһсар «бәәнә. Өдртнь чигн, сөөднь чигн әдл. Дуулсн дун, ишкрсн айс, инәлдән-шууган мел уга, соңсгдхш. Шовуд җиргәд,»  нир-нир «гиһәд оддгнь бас уга. Нам цаган ирхлә цәәлзҗәһәд хәәкрдг эр такас чигн захар тагчг. Эднә бийнь ямаран дүңгә цаг ирсинь медҗәх бәәдлтә, юңгад гихлә хәәкрхд дала чидвр керг уга, зуг хәәкрснә хөөн чилшго дашкан. Тер ормдан сум амндан зууһад унхдан арашго. Унчкад, эзнәнь биш, хортна хоолар орхан бас медҗәдг биз. «Шин йосар»  болхла әмтнд гилҗидг арһ уга. Ирсн өдртән балһсна комендант заквр һарһад, тернь уульнц болһнар өлггдв. Энүнднь алх-булхас талдан үг уга. Нарн суусна хөөн йовхла - үкл (капут), немш офицерт, эс гиҗ салдст менд эс тальвхла - түүрм (лагерь), урдк Советск йос татад, большевикүд буульхла - үкл (капут), шин диг-дара эвдхлә - үкл (капут) Күүкд улс Советин йосна цагт дегд ик зөв авад, соңсвр ас һарсн төләдән, тер хамган гееҗәнә. Хургт орх, үг келх, төр хаһлх - күүкд күүнә керг болҗ һарчахш. Коммунистнр, комсомольцнр болхла, үг-күр уга, йиринә алгдх. Клуб, школ, театр хаагдх. Цуг малан бичүлх. Кемр, тооһас үлү һархла, эс гиҗ мел эс бичүлхлә, малнь хулхан болҗ тоолгдх, йосн авчкх … Урднь дүркләд бәәдг балһсн ода яһҗана гихв? Дүңцүлә. Зуг тахта мөрд чолун хаалһар йовдгнҗах мет, «хард-хард»  гиһәд, улд ан төмртә күнд-күнд башмгуд тагчгиг эвднә. Хая- хаяд чи-би гисн болсн, түлксн-чичсн келәр келсн, онц үгмүд соңсгдна. Заквр-команднь чигн медгдхш, заяни хоорндан күүндснь чигн медгдхш. 
Тиигәд оркхлань баһчуд бултад гүүлднә. Көгшәст эс мөргх бурхн уга. Эмгдүд болхла нег үлү: «Җахн-җахн холаһар, җахн-җахн холаһар»  гилдәд, нам теңгрин аюл болҗахас давуһар давтлдна. Зөргтәнь, арһул терзиннь хааһул өргәд хәләхлә: саак. Өмннь, нәрхн өндр офицер- Рихтер йовна. Күзүн бийәснь аҗглхнь - көк хотн. Көлнь - хойр чис, һарнь - атхмс. Ар бийәснь хәләхлә, үрглҗләд - ацата темән. Өмнәснь һәәхклә - миркиһәд, өлхәр бәәх бух. Уурлад, амнаснь көөсн цахрад, шүдән хәврсинь үзхлә - орҗах буур. 
Хаҗуднь дахн-байсад сайглсн Савельев йовна. Урдк Савельев биш. Энүнә кек нүднь улм цегәрсн болад өңгән гееһәд ирҗ. Худл-үнн болвчн күн болад, күүнә тоод орад, эврәннь хойр нүдәр, эврән хәләдг бәәсн, ода уга. 
даран, ю, кезә хәләхмб? гисәр Рихтерәс нүдән авмн. Эн хойриг хәләхнь тәвкнүн цага аңһуч уханд орна бууһиннь чавгиг татчксн эзн, хулсн-зегсн дотр җимәр җивәд, чикән өгәд, арһул энд-тендән хәләһәд йовад йовхла, хаҗуднь итклтә шургнь энүнәс нүдән авлго дахдг мет. «Шть»  гисинь гетҗ йовх, аңһадад, альдаран заана, терүн тальн һарад хурдлх. 
Болв зәрмдән шург эзнәсн онц, өмн йовад, үнрчләд, мөрдәд, аңг босхдг. Хуцад, һаңняд, зәңг-докья өгдг. Тигхлә, эзнь адһад, нохан дун тал һарад хурдлх. Савельев бас тиим. Үнрчләд, унтл уга чигн гуүхм. Зуг эн дотран «дуг»  гиһәд әәһәд, терүнәс чочад, нам тер айстан тулад-келкәрәд, хар көлсн асхрад чигн одна. Гер дарунь энд-тендән хәләһәд, уухнд болвчн буута немш үзхләрн төвкнәд, сана авна. Әәдгнь бас учрта: кенә 
өмнәс ю кеҗәхән, цадсн худгтан ханяҗахан бас меддг болҗахгов. 
Мел иигәд дүң-дүлә болад, тагчград бәәшгонь бас медгдҗәнә. Медвчн яахв, арһ уга. Кендән келхв? Арһ һанцхн: арһта тоотинь авад унх. Тиим болсар, тедн сана авад, хоорндан залһлдад, үгцтл эртлх кергтә, адһх. Тегәд чигн эн үнрчләд гүүһәд йовдгнь тер. Йосн чаңһ болх дутман энүнд сән. «Шин йосна шин диг- дарань шүрүтә, болв одачн зарм халхар сулхн»  гиҗ дотран Савельев һундрхна. Ууһад оркхларн, полицин начальникд әрк дала, зәрмнь өгнә, зәрмәснь булаһад чигн авна, эн хойр нудрман атхад, өрчән цокад: - Яснь яарад, чимгнь хумхарад бәәдгәр кех кергтә, - гиһәд хәәкрәд, босад-сууһад одна. Савельев, Огдна Басң, Түҗгрә Бадм эдниг дахад, Советин йоснд «өөгдҗ»  йовсн тоотнь, кулак, байн-нойна салтрмуд, хулха-худл, аля- азд һарһад үүллә харһҗ йовсн тоот өндәлдәд, хог-бог усн деер көвдг кевтә, деер һарад ирв. Иим-ииминь «шин йосн»  арднь орад хәәһәд олна. Эдниг полицд болн йосн-ямин халхд церглхд авна. Фашистнрин мекнь чилшго. Нег халхарнь, йосиг әмтн дундас теднә бийсиннь «элчнр»  залҗах бәәдл һарһх, оңгдан хаҗуһарнь, эднә келсәр һаңхад бәәдг нөкднр кеҗ авх гисн хойр ухата, хөңглдг һоста болҗана. Эс гиҗ дәәлх-даҗрх, кудх-тонх кергнь күцҗ өгшголм. … Рихтер, Савельев хойр өмн, арднь һурвн автоматчик дахсн, гермүд дарад эргҗ йовна. Хашан үүднд ирх болһнд Савельев үкс адһад, үүд тәәлхәр гүүнә. Рихтер, һарарн заңһад: «бичә»  гисн докья өгнә. Цаадкнь керүллә харһсн ноха, сүүлән хавчад, һулдыһәд оддгла әдл, хооран цухрад, эзнәннь һар альдаран болна гисәр күләһә. Тернь учрта. Рихтер энүнд йир ам аңһаҗ үг келхш. Мел һарарн докья өгнә. Ки хәәрн гиҗ болшго, келсн үг һару болҗах өңгтә. Яһад бәәвчн эзнә дурн. Тиигчкәд, офицер уралан ишкәд, хаша деегәр дотрнь хәләнә. Тер саамдан мел заңһ: дердһр ик картузнь суулһ худгт орҗ йовх кевтә, хаша дотр орҗ одна. Кесгтән эргүләд хәләчкәд, докья өгнә. Савельев үкс үүд секәд түрүлнә, арднь бийнь дахна. Нег автоматчик дор ормдан, хойрдгчнь - хаша дотр үлднә, һурвдгчнь - герүр орна. Эдн әмтнә то-диг кеҗ йовна. Евреймүд харһхла онц бичҗ авна. Тигхләрн, ханцн деернь, шар кенчр уяд йовна: ик-баһ угад, көгшн-зем угад, йир еврей болҗ өгсн хөөннь, цуһараднь, йилһл уга. Энүгән иигҗ цәәлһнә: еврей улсин то-диг авчкад, Сарпуляр дамҗулад, Украин орулх. Тенд, Житомир, Бердичев балһсдиг шишлң евреймүдин балһсд кеҗәнә. Хәрнь хаалһд белдвр кетн гиҗ. Рихтер «селвглнә»  То-диг авхларн «бу, зер-зев бәәвзго»  гиһәд негҗнә. Негҗнә гисн дегд гөңгн, йосндан булхчна. Иир гилвкҗ өгсн тоот цуһар Рихтерин хавтхар орна. Терүгинь Савельев үзнә. Шүлснь һооҗад бәәсн бийнь арһ уга. Эзн - дурн, эмгн - таварн. Болв заагарнь бас нег юмнд эн күрхәр седнә, эвинь хәәһәд йовна. Рихтер ик хора тал, сән өлг-эд бәәдг тал гүүхлә, хәләҗәһәд, Савельев өвгд, эмгд кевтдг захан хора тал адһна. Му шинҗтә юмнас заальхм: «Алтн бәәхлә - эмгдүдт. Өлкин захар бүслсн болх»  Ухань мел эн. 
Зуг кедү герт ордг болвчн - хоосн. Савельевд йир юмн күртхш. Күртхш гихәс, мел хоосн чигн һархш. Нег дакҗ орн деер далнадан хәләчксн эмгн, хуучта кевтә, кевтнә. Савельев орҗ ирн, адһад, эс гиҗ Рихтер үзчкх, елкин захар шүүрәд, белкүсинь базһад, «алтан аль!»  гиһәд хоолдан шахад, күрклнә. Эмгн, күн болснас нааран тиим дәәг үзәд уга күн, уурнь күрәд, гемтә кевтсн бийнь, өндәһәд, халхарнь ташад авна. Тиим юмн күргх гиҗ йовсн биш, Савельев, чочн тусад, халхан бәрәд, хооран һарад одна. Лав харһсн альхн, санамр йовсн Савельевин халхд «шаб»  гиһәд тусна. Терүгинь соңсн Рихтер адһад: - юн болва? - гиһәд хәәкрв. 
Савельев өмнәснь хурдлад: - Эмгн бәәнә. Би ташад авбув, - гинә. 
- Гут - гичкәд немш цааранднь эврәһән кенә эврәһән кенә гисн - авдрт толһаһан чикчксн бәәнә. Арата тоотнь, энүнә нүднәс алдрхш. Хойр һарнь дасад хуурч: хавтхин хаҗуһар йир-һархш. 
Хамг кесн-күцәсн тоотин диг өдрт хойр, полковник Вольфин стол деер ирсн бәәнә. Зәңг сән. Харт авгдсн кесг улс бәрәнд, то-диг авгдад төгсҗ йовна. Хойр бөөрднь: хумхарсн толһа, шүднь ярлзад, чимгнь һолилдсн зургта хар машид өөдән-үрү хойр өлвклдәд бәәнә. Хутхан- шууган гих юмн уга. Полковник, седклнь тарһн сууна. Гертән бәәснәс чигн тавар. Ик-ик ахлачнр хаҗуднь уга. Ирх чигн зәңг уга. «Ю хәәҗ ирх билә? Эй нүкнәс ю хәәх билә?»  гисн тоолвр энүг улм төвкнүлнә. 
Эн бийнь ахлач. Эврән ууһад, эврән дуулад бәәвчн энүнә дурн. Мел дигтә нег цагт хотан эдләд, асхнд өөрхн улслаһан нәр-җирһлән кеһәд, тав дүңгә болад оркхларн, полковник эврәннь тускар экләд келнә. Әрәсәг бийинь, әмтинь чигн, эдл-ахуһинь чигн әвртә гидгәр меддг болна. Альд төвкнүн, альд амр болхинь би эс медхм биш гиһәд пууктад, көдрәд ирнә, Би орс кел дасад, Әрәсән тускар шишлң сурһуль сурад, эн халхар цергләд … Тиигәд келҗәһәд, зәрмдән чирәнь хүврәд, дотрнь му болад одна. Украин сананднь орад, Петлюра холвлдад, кеер хонад, кец дерләд йовснь үзгдәд ирнә. Улан Цергин цоклтд уха- медәһән алдад, одх гер, орх нүкн уга зулад, Петлюрин хормад багтад, хорһдад, бултад, әрән гиҗ әмән авч һарсан санад оркхла, махмуднь ирвәтрәд, халу-киит дүрәд одна. Зуг эн тоотан келхш. Тиим юм медүлҗ болдв, өөрхнәс өөрхн чигн болг. Уга! Үкв чигн келҗ болшго. Тегәд, энүнә өңгнь хүврәд, серглң-дерглң болҗаснь хуурна. - Яһвта? Юн болва? - гилдәд өөркснь өр өвднә. 
- Уга, әәх юмн уга. Толһам эргәд, соктҗах кевтәв, - болад полковник босад һарна. Арднь наадкснь шарглдад, үүдн күртлнь күргнә. Ирчкәд, унтхар - седхлә, нөр күрхш, һазаһин үзл сән-төвкнүн болад бәәсн бийнь, дотр, чееҗд сән биш. 
Генткн, нег йовдл сананд орна: Түҗгрә Бадм, сән итклтә офицер, сурлһ авчасн … Хаҗуднь Огдна Басң бидн хойр суусн … Нег баахн залу, нернь кен билә? Кенәрнь ю кехв, әмд бәәхш. Э, терүг чи «шин йос»  му келҗ гиһәд шахад бәәхлә: «Би йиринә цөн үгтә, ду һардг күн бишв»  гиҗ залу келнә. Тиигхләнь, энд суусн Огдна Басң тосҗ авад: Дун уган дорань чиигтә болдг гилә. Түүшңг, дөгд төвкнүн, тагчг болсн болад бәәҗ, генткн чиигтәрәд, дораһар усн орад эс ирвәс … 
Дакад фронтын зәңг чигн сән биш. Фон Паулюс Сталинграда авх гиснәс нааран, тернь туульд тохрҗ йовна. Яһад, юуһан кеһәд тулад бәәдв? Тиим цергиг, тиим техникиг нанд өгсн болну, би … гиһәд читн орад-һарад одна. «Ода эдн яһад тесәд бәәнә? Иҗлин эрт деер, альхн дүңгә һазрт биг-биг гиһәд шахгдад бәәсн бийнь, даргдх биш, дәврәд, салвлад бәәнә»  гиһәд тендәс йовсн таньлнь келсн бас толһаднь орна, унтхар седәд, күчәр нүдән аняд бәәсн бийнь болхш. Арһан барад то тоолна. Хойр зун … Һурвн-дөрвн зун … бас болхш. Худл бәәҗ, худл келҗ гиһәд баһдан соңсад, иткҗ йовсан бурушана. 
Тиигҗ-тиигҗ унтхла, му заята йовдл, хар дарад, бахлуринь юмн бәрәд, үкхднь күргәд, кииһән авдгнь тасрад ирнә. Көләрн тиирәд, хойр һарарн селн шүүрлдәд, бахлур ан сулдхад авхла, дакн ирәд мордад авчкна, бахлурдна. Тиигхләрн, мел элк хатад, тачкнад инәһәд бәәнә. Йир яһад эргәд-дуһрад бәәсн бийнь болхиг. Яһсн хату һарта, чаңһ атхдг юмн болхви? Тиирә-тиирә бәәҗ мөлтрәд һарад гүүнә. Одак, мел арднь орҗ одсн, бәрн гиҗ йовна. Киилсн кинь, шуукрснь ар гиҗгтнь медгднә. Басл чигн әмндән орҗ гүүнә - дор ормдан … Серәд ирхлә, цутхсн зурмн кевтә хар көлсн асхрад, өөмәд бәәҗ. Дакад кевтс гихлә - әәснь күрнә. Күрч ирхлә яахв? Дакҗ мөлтрнә гидг берк … 
21. 
Бадм серәд ирв. Һал өдр. Секәтә терзәр серүн сәәхн аһар орад, көкрсн савһр моднас серглң үнр каңкнад, шовуд шуугад, җиргәд бәәнә. Сәәхн кем. Бадм орн деер кевтн кевтҗ, һар-көлән тинилһәд, хойр-һурв сунячкад, «босс»  гиснь бийнь, бас невчк көлврчәс гиҗ санҗана. «Җөөлкн ор-дер гидг иим юмн болҗана. Үкснәс дорар очв … Болвчн күн дасчкдг бәәҗ, ор-деер хәәхм биш, кевтсн һазртан сүрклдг … Не болҗ ода, таварлсн»  гиһәд босҗ йовад, эрст нааһата ик зург үзҗәнә. Хамг санҗ-ухалҗ бәәснь уга болҗ одв, тарад геедрв. Энүнә оныгнь мел тер зургт туссн, ухан- седклинь гер эзлсн бәәнә. Зургт цусн улан хувцта күүкд күн-нег һарнь өөдән өрггдәд дуудсн, наадк һарнь дәәч андһар бәрсн зогсҗана. Деернь ик-ик улан үзгүдәр «Ээҗ-Төрскнч дуудҗана!»  гиҗ барлата. Күүкд күүнә чирә-зүсинь хәләхлә: әәҗ сүрдсн темдг уга. Хәләцнь бат, нам докшрхсн- шүрүлксн авцта. Тиим боллго яахв? Тәвкнүн җирһлинь эвдәд, төмр-һал хойртан хахсн элмрмүд түүмр тәвәд, балһсд-селәд шатаһад, һалзурад орҗ йовхла, яһҗ тер җөөлн нүдәр хәләдмн? Тегәд, иим цаг ирәд, олн-әмтнд әәмшг үзгдҗәх саамд, ээҗнь эңкр көвүд-күүкдән дуудҗана. Ээҗин ар нурһнднь бунь шовалдҗ. Шулуһар авх, шулуһар хортна әмнәс зөрүлх кергтә болҗана. Ээҗин цәәһәд-буурлтад бәәсн үсн деерәснь тошад, цусн-улан альчур гиҗгтнь әрә торсн, нег үзүрнь нурһн деернь, наадкнь салькна аю дахҗ сәрвксн, эн зогсҗана. 
Хувцнь, альчурнь цусн улан болдгнь - мана ээҗ - аавирин-көдлмшч крестьян улсин-асхрсн цусна темдг. Улан цусан асхҗ хаана йосиг хольвлҗ, улан цусан асхҗ хөөннь кесг саамлҗ харссн Төрскн бәәнм. 
Үснь буурл болдгнь -- хөр әрә һарсн насндан кедү хату-мөтүлә харһҗ, өлсәд-түрәд чигн йовсн, даарад-көрәд чигн йовсн, тер бийнь теслцәд, олн-әмтндән хүвтә җирһл делдсн социалистическ Төрскн бәәнм. Ода эн Төрскнд әәмшг үзгдҗәх болҗана. Эн дуудҗана! 
- Э, ээҗ - Төрскнч дуудҗана, - гиҗ келәд, Ьадм орн деерәс өсрәд босв. Адһад, нүүрән уһах, иннь әмн сахлан хусад, бийән ясв. Тер дарунь таңһчин комитет орад һарв. Сәәһәр, таг сохр харңһуһар ирсн бийнь, дүңнәд, эн альдаран йовхан, аль алднд бәәхинь медҗәнә. Тегәд, нам амтн харһснас сурл уга, шудрад йовад күрч ирв. 
Сегләтрин үүднд арв һар күн бәәҗ. Хонц- хонцтан дурго гишңг, Бадмиг орад ирхлә, цуһар энүн тал хәләлдцхәв дурта хәләц биш. Ода эннь бас бачм төртәв, гиһәд өмнәһәр орхар гүүх гиснь Бадмд медгдҗәнә «Ода цуһар бачм кергәр йовх, кен негнәсн ахлдг арһ уга, күләх … Эднә йовсн керг хойр холван эркн чигн биз? Би яһвчн мел эврә кергәр ирҗ йовналм»  болҗ дотран санад, ца захд, диван деер сул бәәрн бәәснд одад суухар йовтлнь, оңгдан хаҗуһас, цааһас өцклдүрк күүкд күн һарч ирәд: 
- Таниг, Бадма Хабанович, сегләтр күләҗәнә, ортн, - гив. 
Орад одхла, Григорий Иванович босад, һар авад мендлв. Тер дарунь тәмкд һал кеһәд, хойр- һурв сорад татн йовҗ, стол һатцас һарч ирәд, Бадмла зергләд суув. Хәләхнь, йиринә буурлтад бәәсн үснь, ода мел цәәҗ оч. Чирәнь сомаһад, махнь шүүрәд бәәҗ. Түгхләрн, өндртән өссн болҗ. Маңнаднь бас нег хурнясн немҗ гиҗ Бадм дотран тоолҗана. Болв кедү хурнясн бәәсинь эн медхш, зуг тиим болҗ медгдхәс биш. Хойр нүднь улавтрад бәәҗ - нөр татун учр. 
Григорий Иванович болхла бас Бадмиг шинҗлҗәнә. «Зөвәр, көвүн, муурчч»  гиҗ дотран санчкад: 
- Чини өцклдүр келсәрчн болхла, цань уга амрар йовад ирҗч. Зуг өңгчн оңгданар келәд бәәнә. Хоосн хойр нүдн гиҗ яһҗ келхв? Арсн- ясн хойр гиҗ яһҗ келхв? Болв шаначн хавчгдад бәәҗ. Зуг хойр нүднчн улм икдҗ, - гиһәд Бадмин ээминь цокад, инәв. - Та чигн, Григорий Иванович, өөк-мах икәр бәрҗ угат, - гиҗ Бадмнь хәрү өгв. Хойрулн, тегәд, инәлдҗәнә. - Не, ода ханцан шамлад, көдлмшин ард орх кергтә. Ода бийч медҗәнәч, көдлдг улс хәтәр, - гиҗ сегләтр күүриг йовулҗ өгв. - Көдлмш, көк чон биш, көдә орҗ гүүх уга эсйи? - Тиим, тиим. Амрх кергтә. Нег цән хонгт амр … - Уга, би оңгдан юм ухалҗанав, - гиҗ Бадмнь келҗәнә. - Би … эрлһ яһсинь … Сегләтр суусн ормасн босад, секәтә терз тал одад зогсв. Терзин өмн урһа модн … Бичкн, бичкн утулңг хамтхсднь өдр ирвәс улм-улм көкрәд, өсәд, чаңһрад хүврәд йовна. Ода нам хумхарн гиҗәх өңгтә, шарлсн болҗ медгднә. Григорий Иванович өдрт кесг дакҗ терз тус зогсҗ хәләнә. Нег үлү, уурлад орксн цагтан. Уурлх юмн дала. Негл-хойр минутд зогсад оркхла, ур тәвгдәд одна. Ода тер мод хәләһәд зогсҗ бәәхнь, генткн махмуднь «дал-дал»  гиһәд чичрәд одв йиринә, керлдн гихлә тиигдг. Кенлә? Бадмла? Тиигҗ санн, терүгинь Бадм медәд оркҗв гисәр, түргәр эргәд: - Эрлһ гинчи? - Э. - Энд кен көдлхмб? Цуһар «фронт-фронт»  гилдәд … Нанд тиим седкл орхш болһнла? Су гинә ормдан, ке гинә … Григорий Иванович нааран-цааран хойр- һурв йовдгнҗ, бәәһәд: - Чи, Бадма Хабанович, бичә өөл, - гиҗәнә. - Бичә гисн бийнь болхш, ур күрәд, шүрүлкгдҗ одна. Арһул чигн келәд-күүндәд, нег-негән медҗ болхм. Чамаг ирхләчн би йосндан байрллав. Редактор ирвә. «Улан хальмг»  ясрх гиҗ санлав. Чини дамшлт, чини медрл арһ бидн меднәлм. Ода деерән газет хамг бәәх эв-арһан олзлҗахш. Хәләлч! 
Стол деер кевтсн газет шүүрч авад, сегләтр Бадмд өгв. Тиигхләрн, яһад келсән медҗәхш, газетин ик чинрин тускар, өдгә цагт бар ямаран әйртә ик көдлмш кехин, күч-көлсчнриг улм өөдән диилвр бәрхүр шунлтулҗ, фронтд дөңг- накд болхин тускар, сән, соньн кевәр бичҗ, олн умшачнрт күргх зөвин тускар келҗәнә. «Ода би яһҗасм энви? Тер тоотиг Бадм эс медхм биш»  , гиҗ сансн бийнь, дотран, цааһан мусхлзхас биш, һазак өңгнь нег кевтән. 
- Би тана келсиг, Григорий Иванович, оньглад соңсув, - гиҗ Бадм хәрү өгчәнә. - Ода та минн келсиг соңстн. Газетд мини меддг, мини таньдг улс көдлҗәнә. Теднәс кенинь болвчн редактор орулхд бн даавр өгч чадҗанав. Зуг типографий эднитн алҗах өңгтә: газетәр медгдҗәнә. Кедү дүңгә редакцихн үкәд, тасрад, унтл-кевтл уга кеһәд бәәтхә, түдү дүңгә теднә бичсн материалмуд соньн болтха, кемр күн кевтәһәр, сән кевәр эс барлгдла, кергтә юмн биш. Тер халхинь чаңһах кергтә. Эс гиҗ редактор тавн тө маңната болвчн һанцарн ю кедмб? 
- Зуг мини келхәр бәәхм оңгдан. Би яһвчн … - энүнд Бадм эвтән орх үг хәәһәд тулад, - таниг мини сурвр дөңнх гиҗ санҗ йовлав. 
- Бадма Хабанович, чи бюрон член бәәнмч. Чамд әмтн тиим даалһвр өгхләрн … Ода партизанск отрядмуд бүрдәх кергтә. Әмт шүүҗ авх, сурһх. Чамд гиһәд, бюрон член гиһәд, келҗәнәв. Күн болһн тиим кергт ирлцшго. Итклтә улс кергтә … 
Сегләтрин келсиг соңсҗ суусн Бадм өсрәд одв: 
- Намаг, Григорий Иванович, намаг … Би … Намаг эс йовхла, тегәд кен йовхмб? Арһта тоотнь - дәәнд. 
Үлдснь - күзүндән күрсн хуучта, нурһлҗ герәр дүүрң күүкдтә. Өрк-бүлнь … - Чини яахмб? - Минь эн сурвр хаҗһр болад одсиг Григорий Иванович медвә. Ода медвчн яахв? Хәрү авдг арһ уга, бәргдшго. - Миний? - гиҗ зөвәр шүрүһәр сурчкад, хәрү өгл уга, йовдңҗаһад, терз тус одад, хавтхдан һаран дүрәд зөвәр зогсад оркв. Секәтә терзәр ца һатц хәләһәд бәәнә, болв эн ю чигн үзҗ бәәхш: төгрг хар нүднь улм икдәд, ааһ мет, зуг нег ормд шилтсн, талдан һазрур хәләхш. - Миний? - гиҗ давтҗ сурад: - Көвүн билә. Өңгрлә, - гиһәд утар татад саналдв, - Гергн … Гергн түршго, үкшго. Үүрмүд чигн һанцар хайшго … 
Генткн өмнән бәәсн моднас уурта кевәр хамтхс таслҗ авад, эргәд: 
- Григорий Иванович, талданар би чадшгов, медхит ода. Чадшгов! - гиҗ хәәкрхин нааһар келҗәнә. - Ним цагт бөк-цохан олҗах цагт, газетд һар тәвчкәд, Улан цергчин герг сүүвдчкәд, каакр-каакр гиһәд, Зәрлг барлгдсн цагт, ачлгдсн, улс дунд нерән хәәһәд сууҗ чадшгов. Чадшгов! Һанцхн юм танас эрҗәнәв: - партизанд намаг бичтн. Болад бәәснь тер! 
Тер келсн хайгинь эс соңссн, эс медсн болад, холаһар эргүләд, хар уга седкләр уурлад келҗәхинь медҗәнә, өөлчв гиһәд, күүнә дуту заана гидг күчр болҗахугов, Григорий Иванович келҗәнә: 
- Терүндчн чаңһ-чиирг, эрүл-дорул, бат улс кергтә. Хортн дотр йовҗ ноолда кенә гидг амр биш. Хот-хол, нер чигн уга йовгдх. Нег күн арвн-хөрнлә чигн һар бәрлдх харһад … 
Бадм медвә. Сегләтр энүнә мөч татуһинь, тустнь эс болвчн, дальтрулад келҗәнә. Дотран уурлад одсн бийнь, терүгән дарад: 
- Би тер хамгитн дегд сәәхн медҗәнәв. Би минь эн му һарарн цокхнь … - гиһәд Бадм моһтшан өргәд … - Болв партизанск ноолдан гидгитн зуг һанцхн чидләр чигн кех юмн биш. Хортна һарт бәәх улст хәәртә үн күргәд келснтн бас йоолдан. Уг сүүлднь, һарар чигн, көләр чигн биш, ухаһар, толһагар кех ноолдан гиҗ санҗанав. Тегәд, намаг тер партизанск кергт орултха гиҗ сурҗанав. - Чамаг орулнав чигн гихшв, орулхшв чигн тахшв. Бюро медг, бюро. Асхлад болх, ир. Хәләх кесг төрмүд бәәнә. Чи теднлә таньлд, - гиҗ сегләтр келв. Бадм босад һарв. Дотрнь му болад йовна. Сансн эс күцхлә, түүнәс му юмн альд? Григорий Иванович медх, дөңнх гисн … Дөңнх биш, нам түрүн болҗ бурушава. Тигҗ йовад, генткн, хортна дунд орад күрч ирнә. Кеер, улан дотр. Кесг-кесг улс сууна: үүрмүднь. Командир түрүн даалһвр өгчәнә … Тер хоорнд асхндан бюро гиһәд орад ирнә. Бюро … Бюро … Сән гидг эрлһ бичх кергтә … 
Цаас авад суухла, юн гиҗ бичкнь медгдхш. Кесг дакҗ экләд, хусад, дакн экләд, кесгтән болҗ өгхиг «Энчн, малын ард дахад, Хальмг теегиг эңгднь кедәд, цааранднь йовад, Кара- Кумы һатлад ирсн болхнь, нам һаран тәвдгән мартх бәәҗв»  гиҗ бийдән уурлҗана. «Дамшлтта … медрлтә … эвтә-арһта … Чадмг … Хәләлч, бийдән эрлһ бичҗ чадҗана «Босад, йовҗаһад, хәрү ирәд сууһад, экләд бичснь төр.»  ВКП (б) - н Хальмг таңһчин комитетин бюрод 
партин член Адучин Бадмас. 
Бюрон шиидврәр таңһчин эдл-ахусин малынь нүүлһәд авч һарх даалһвр нанд өггдлә. Төр күцәгдв. Мал Хасгин нутгт күрсн бәәнә. Тигхд, тер шиидврт багтл уга бәәҗ болшго билә. Ямаран дүңгә чинртә, ямаран ик даалһвринь би медләв. Тегәд чигн нарн суух үзг тал, бууһин ду сөрәд биш, нарн һарх үзг темцәд, бууһин дуунас зулад, йовад ирүв. 
Цааранднь иигҗ тесҗ чадшгов. Мини орм тенд - фронтд! Кемр тиигән тәвшго болхла, орс, хальмг, немш кел меднәв, хортна дунднь чигн орад, ямаран болвчн көдлмш кеҗ чадхв, нег үлү ода, хортн мана таңһч тал өөрдәд күрч ирсн цагла - Бидн бас партизанск ноолда кех зөвтәвдн. Тегәд, намаг партизанск отрядт бичтхә гиҗ сурҗанав … «
Зөвәр ухалад йовҗ бәәһәд, бичсән хойр- һурв давтад умшчкад:»  Чидл-гүүдлм сән, гем- зовлң угав. Ямаран чигн Түрү-зүдүд нуһршгов, ямаран чигн залуд бийән өгшгов «гиҗ немв. Талдан цагт»  көөрәд, пүүгәд «гиһәд, ичх- эмәх бәәсн. Ода мел оньган өгчәхш. Тигҗ эс бичхлә саак «дутуһинь»  дуудх гиҗ маһдлх гиҗ санҗана. Бюро деер сул төр - хортн таңһчар орҗ ирснәс цааран, ямаран кевәр ноолда бүрдәх төр хәләгдҗәнә-Таңһчин комитетд оперативн баг бүрдәгдсн, энүнә толһачнь зәңглҗәнә. Партизанск җисәнә Центральн штабин элч ирсн, энүнә дөңгәр ямаран кех-күцәх төрмүд темдглгдсн, партизанск ноолда яһҗ бүрдәҗ, делгрүлхин тускар эн келҗәнә. 
Оперативн багин тоолврар болхла, ик-ик отрядмуд бүрдәһәд керг уга, юңгад гихлә ил теегт олн күн гидг 
- лавта бә. «Эн бәәнәвдн»  гиһәд бийән бардмлһн болҗ һарчана. Тигтлән, ө-шуһу модта Белорусь, Украин биш. Отрядмуд гиигн болх зөвтә. Фронт давад, зун хойр-һурвн зун дуунад йовад, немшнр дунд орчкад, генткн, санамер ута бәәтлнь цоклт өгәд күүчәд, хәрү һарад бәәх, келхд, машинә хооһш кевтә, цааран-нааран хурдлад … Тегәд чигн эднә үүлдврнь «хооһш авцта»  нер авснь төр. Хамгин сүүлд, чилгчднь, Григорий Иванович өмнән кевтсн цаас һартан авлһнла, Бадмин чикнә үзүр күртл «чим-чим»  гиһәд одв. Яһна? Минь иим ухан толһаһинь эзлсн бәәнә. Зөвәр тагчг бәәҗәһәд эн келв. - Бадма Хабанович фронтур тәвхиг эс гиҗ партизанд бичхиг сурҗана. Тадн юн гиҗ санҗанат? Эннь хойрдгч зрлһнь, түрүнкән дән эклхд өглә - Миниһәр болхла, Бадма Хабановичәр комиссар кехмн, һазр меднә, орс, хальмг, немш кел меднә. 
Цуһар зөв гилдв. Тегәд, партизанск отрядан комиссар кех шиидвр авгдв. 
22. 
Асхн шидр. Тулеген-аһа хөд хәләһәд хонтха гиһәд, Мариян Маржане хойраг илгәҗ. Хар, Анҗг, Цаһан һурвн бичкн белгән авад, көгшн эгчдән золһхар һарад йовҗ бәәнә. Цаһан, ахрхн ханцта нимгн торһн бишмүдтә, тедү дүңгә гииглг болҗ медгднә, нисәд һарн гисн болад бәәнә. Үсән һурвар гүрәд, ардан сул хайчксн, күн үзвәс «күкл гидг эн»  гиһәд, кесгтән һәәхәд зогсм дүңгә: бөдүн болчкад ут. Зөвәр тулҗаһад, өндр давхргта цаһан туфель һарһад өмсв. Тиигн Анҗг тал «голс»  гиһәд нүднә булңгар хәләһәд орксн, тернь бийинь һәәхәд зогсад бәәҗ. Эн хойран хәләц харһв. Хойрулн ичсн бәәдләр һазр шаһалдад одв. Цаһан, өдрәр өмсҗ йовсн бишмүдәсн тач авад, өрчдән көшүр зүүв-Терүнднь, цаһан төгрг дотр «А»  гидг үзг бәәнә. «Анҗг …Анҗг …»  гиһәд зүүх болһндан, таальх, болһндан санна. Ода бас шүүрәд авад зүүхләрн тиигәд санад оркв. Терүгинь Анҗг бас медв. Меддг болвчн яахв? Түүнәр татад саналдв. 
Эн, хувцан өмсәд белн болчксн, Цаһан Хар хойриг күләҗәнә. Нигт хар үснь хооран кеһәд самлад орксн, тос түрксн кевтә, гилвкәд бәәнә. Ахрхн хавцта цаһан торһн киилгтә, көк шеемг шалврта, хар булһар башмгта - көвүн болчкад көвүн - Ямаран чигн күүкнә «һолинь суһлҗ»  чадхмн. Зуг энүнд негхн күүкн таасгддг, негхн күүкнд дурнь тусдг - тернь Цаһан. Нань күүкд керглхәр седхш, нам хәләхәр седхш. 
Хар бас нүдән һартл кеерв. Хар шеемг костюм һартан бәрсн, хатхмрта цаһан киилг деегәр цаарта бүс бүсләд, хар булһар һосиг хойр-һурв кенчрәр арчад авснд, тернь күн гердмәр гилвкәд, ишкмнх болһнд ишкрәд- шухтнад, яһлалад бәәнә. 
Хар, Анҗг, Цаһан Һурвн удсн уга, аулар орад күрч ирв. Мал хотнд орҗ йовх цаг. Цуһар, ик-бичкн уга, һаза бәәлднә. Үкр-туһлан тосҗ авч йовна: теднь «нир-нир»  гиһәд мөөрлдәд, маальлдад бәәнә. Уульнцар зүсвр улс орад ирсиг үзсн күн болһн ик уухнас гердәд, «кенәд кен ирҗ йовхмб?»  гисн бәәдлтә һәәхҗәнә. Генткн, «негнәснь эгчин гер альд бәәхинь сурхм»  гилдҗ йовтл, зөвәр чаңһ хатрлар эдниг күцәд, мөртә күн ирҗ йовна. Хәләхлә, Тулеген- аһа. Эн ирәд мендләд, мөрн деерәс бууһад, кеерән җолаһарнь көтләд, йовн-йовҗ: 
- Эгчинтн тер, - гиһәд түдүкнд бәәсн герүр заав. 
Күрч ирхлә, баахн хар бер үкр-туһлан уйҗ йовна-Эдниг үзн герәд орсн болла, дарунь һарад күрч ирв. Дахлдн, ардаснь, зөвәр сиивгр цогцта буурл эмгн адһснь үзгдв. Тулеген-аһа маасхлзад: - Салям бердык, ши-ши! - гиһәд мендлчкәд, цааранднь түрг-түргәр кесг үг келәд, Хар, Цаһан, Анҗг һурвиг заав. Эмгн үкс уралан сарвлзад, түрүләд күүкиг, дарунь Анҗгиг, дакад Хариг селгәдәр теврәд үмсәд, асхрулад авб. Хавтхасн цаһан альчур һарһад, нульмсан арчн йовҗ, герүр ортн гиҗ зааһад, емн һарсн дахулҗ йовна. Көл-Һарнь чаңһрад, һазр ишксн-угань медгдхш. 
Байрнь теңкән уга, дал күрчксн наснд иигҗ байрлҗ, бичкдүд кевтә тогльхин нааһар бәәнә гидг ховр болх. Энүнә зөв. Өсәд-босад, хәрд һарад, күүкд-көвүдән өскәд, көлд орулад, күүнә ээмд күргәд, геснь цадхлңг, ээмнь бүтн, гем- зовлң уга йовдг болвчн, ухананнь нег өнцгд ээҗин келсн бас хадһлгдад, мерәд … уңг- салтрлаһан харһад, үзлцәд-медлцәд, таньлдхнь гиһәд уханд ордг бәәсн, ода тегәд байрлл уга яһ гинәт? 
Гер дотркнь мел кевс ишкә хойр. Гиичнр, үүдн хоорнд башмг-һосан хааляд, уралан һарад, ширдг деер суулдв. Хар, Анҗг, Цаһан һурвнд, Тулеген-аһад, тус-тустнь неҗәд дөр өгв. «Игдм»  гисәр Тулеген деринь тач авад, тоха доран тәвәд, кецәлдәд, бөөрәрн кевтәд авчкв. Хар Анҗг хойр дораһар нег-негән хәләчкәд, бас көлән җииһәд кевтв. Цаһан, көлән дарад, күүкн күүнәһәр суусн кевтән, көндрсн уга. 
Эгч һарад йовҗ одва. Дунь чаңһрад, келсн үгмүднь герт соңсгдад, бәәдлнь, берәд ирснд заавр өгәд, адһаҗ йовх өңгтә. Удсн уга, хәрү орад күрч ирв. - Не, наһцрмуд, тадн сән-сәәхн йовнт? Өрк- бүлтн, һазр-уснтн, мал-гертн амулңг? - гиҗ сурҗана. Тулеген-аһа алдл уга орулҗана. Хар зөвәр тулҗаһад: - Ода эгч танд юн гиҗ келхв, - гиһәд саналдв - һазр-усна өрәлнь хортна һарт. Өрк-бүлин мендиг хойр сарас нааран соңсад угавдн. Мал-герән авад һарсн, танахнд ирҗ багтҗанавдн - - Юмн болх уга, хәәмсм минь. Бичә дегд зовлңг кетн, - гиҗ эгч келв. Ардаснь кесг давтад «Ой, алла»  гиһәд оркв. - Хойр көвүм дәәнд йовна. Баһаснь өцклдүр бичг ирвә, икәснь-эндр. Менд-мендсн йовдг болна. Нәрхн хар бер ик клеенк авч ирәд делгәд оркв йовҗ одла, ик тавг дүүргәд боорцг авад ирв. Зузан шар бер нег һартан буһшта ус, оңгдан һартан таз бәрсн орҗ ирв. Тегәд, Тулеген-аһан һар деер ус кеҗ өгв. Дарунь гиичнр бас һаран уһав. Тер хоорнд самоварта цә, ааһ-сав авч ирәд, нәрхн хар бер сөгдәд орксн, цә кеҗәнә. 
Эгч, гиичнрин авч ирсн белгиг авад, Тулегенд өгв тернь бичкн-бичкн чирк авад, кеһәд, түрүн сөңгинь эмгнд бәрүлхлә, зөвәр ут йөрәл тәвәд, амсад, бийднь хәрү өгв! Тегәд, неҗәд эргц кечкәд, әркин ардас цә уулдад, ю- бис күүндәд, суулдҗана. Күүнднә гихәс, нег- негнәннь келсиг эс меднә гидг харалта юмн бәәҗ. Күүһәр - дамҗулҗ, күүнә келсәр хоорндан зовлң-җирһлән медлцх болҗана. Хәрнь Тулеген-аһа орс кел сәәнәр меддг болснь, дегд икәр түрәҗ бәәхш. Оңгдан нег ас-мәәһән әрә меддг күн харһсн болхла, нәр түнд бәәнә. 
Берәд чигн_хурдлад бәәнә, һазаһас ик тавгта мах авч ирәд, эднә әмн тәвәд оркв. Хамгин деер бүкл толһа йовна. Хар дотран санҗана: «Акад юмб? Нег уга толһа биш. Яһдг болхв, уңгинь?»  Тер хоорнд толһаг онц савд тәвәд авч ирәд, Харин һарт бәрүлҗәнә. «Яһсн сән болна гилчи? Яһдмб? Генткн, Тулеген-аһад энүг бэрүлс. Яһвчн насарн ах. Кү күндлснд юн му бәәхв?»  гиҗ санад, Хар өндлзәд, толһат хойр һарарн авад, Тулегенә өмн чөкләд, бәрүләд, оркв. Тернь «Рахмет!.. Коп рахметһ. Спасяба!»  гиһәд, һаран өрчдән бәрәд, кесг давтад гекәд бәәнә. 
Эмгн чигн ик байрта: «Наһцрмуднь сән шинҗтә, сәәхн авг бәрцтә улс бәәҗ. Кен ахан, кен медәтәдән күндлҗ дассна темдг эннь. Күн ахта, девл захтаг эс мартхла сән. Түүнәс сәәхн юмн һазр деер бәәхий?»  гиҗ санҗана. 
Хар, толһаг өгчкәд, яахинь алдл уга хәләһәд бәәнә. Дасҗ авх кергтә. Хөөннь чигн харһх болҗана. Тулеген толһаг авад, күн болһнд бичк-бичкнәр керчәд амсулад, бийнь мөлҗсн болад, берәдт өгчкв. - Не, көвүд-күүкд, бешбармак идтн, - гиһәд эмгн тавгиг уралан тәвб. Ухр өгхм болвза гихнь уга. Тулеген түүгинь медәд, һарарн идтн гиҗәнә. Тигн, бийнь эвтә кевәр махн һуйр хойриг семрү авад, амндан тәвәд оркв. Гиичнр бас экләд идв. Амтнь - сән. Шим-шү-сәрн чигн хальмг хотла әдл. Хальмгуд бас махиг һуйрлад кенәлм. Идн бәәҗ Тулеген цәәлһвр өгчәнә: «Бешбармак»  гиҗ эн хот нерәдгднә. Беш гисн - тавн, бармак гисн - хурһн. Тавн хурһн. Тегәд, тавн хурһарн идх кергтә болҗана. Махна хөөн дакн цә уулдад, ааһ-сав хурахла, күүндвр эклв. - Та эгч, тегәд, хальмг тохмтаһан йиринә меддг билтә? - гиҗ Хар сурв. Терүгинь Тулеген цәәлһхлә, эмгн мусг инәчкәд: 
- Медлго - эс медхәр седвчн - эдн амр өгхш, - гиҗ Тулеген тал зааҗана. - Мартулшго … Бийнь инәһәд бәәнә - Тиигн гихнь аул кевтән эдниг йиринә хальмгуд гиҗ Нерәддг болна. Альдас ирвчи? Хальмгинәс. Кенәд однчи? Хальмгинд. Терүнднь ө-һундл гих юмн уга, 
Кезәнәс эндр күртл кен икән дахад келәд бәәһәтә болҗана. 
Эмгн, көлән җииһәд, таварлад сууһад авчкад, гиичнрт тууҗан келҗ өгчәнә. Энүнд цагтнь бас аав-ээҗнь келҗ өгсн, терүгән кедү күүнд - хасг, маңһд угад - келсн болх? Тегәд, кезәнәһә, хальмгуд Хасгин нутгар дәврәд, эврә һазрадан нүүснә тускар келҗәнә. Тиигхләнь, Анҗг: Ээ, - гиһәд гекв. Көвүн гер тууҗиг сәәнәр меддгнь эмгнә нүднәс алдрсн уга. Эгч, Тулеген тал хәләһәд кесг үг келәд оркв. Тернь Анҗгт орчулҗ өгчәнә. Чамаг эгччнь келтхә гиҗ сурҗана, дакад деернь би немнәв гинә. - Уга, би умшлав … - - гиһәд Анҗг улаһад одв. 
- Чи бичә ич. Би нам кедү цаг түүнәс давсинь чигн медхшв. Кел, сәәхән иньгм, кел, - гиҗ эмгн сурҗана. Соңсхар, белн болад авчква, күләҗәнә. 
Анҗгт келхәс талдан юмн үлдҗәхш. Эн йиринә Пушкинә бичснд дурлдг. Хальмгудан тускар бичсинь болхла, чееҗәр меддг. 
… Китдин нег захас нүүһәд, Әрәсән медлд ирҗ багтсн хальмгуд, Иҗл Теңг хойрин хоорнд у-өргн тег бәәрнд бүүрлҗ, энүгәр нүүһәд бәәдг бәәҗ. Ирснәсн нааран Әрәсәд итклтә кевәр цергләд, өмн захин меҗәһинь хардг бәәҗ. 
Цаһан хаана ямтир, теднә номһн- төвшүнәрнь дәг кеһәд, йосн-ямин цутхлң: һазрас хол бәәхәрнь олз кеһәд, хальмгудиг дәәләд-даҗрад бәәҗ. У седклтә, номһн-тәвкнүн келн әмтнә үг, деер күрч өглго бәәхләнь, арһан барад, тесҗ болшго болхлань, дораһар Китдин хаанла үгцәд, Әрәсәг хаяд һарх болна - Терүгән күүнд медүллго, йиринә нүүһәд йовдг улс, Яикин эрг деер күрч ирхд күнд биш. Генткн, һучн миңһн өрк һолын тентл көвәд һарад йовад одна. Тегәд, хасгин һазрар эврәннь урдк төрскән темцәд һарна … гиҗ Пушкин бичсн болдг. Тертн 1771 җил бәәсмн. Увш хан көтлврчтә хальмгуд тиигҗ Әрәсәһәс зулсн бәәҗ. - Ямаран сәәхн бичҗ, - гиҗ эмгн өврҗәнә. - Мана ээҗ бас тиигҗ келдг билә. Зуг җил- милинь заадг уга. Цуһар мел кезәнә болад хуурад бәәдг. Ода тегәд кедү җил болсн болҗана? - Зүн далн. - Мана тер ик ээҗиг сәәхн күн билә гиһәд келдг. Арвхн долата күүкн бәәҗ. Би чигн сәәхнд ордг биләв. Яах билә, тохмнь хальмг бәәнм. Хальмг күүкд йиринә сәәртә гиһәд әмтн келәд, күүндсинь соңслав. Чикәрн. Ээ, сәәхнь худл биш, -- гиһәд эмгн инәв. - Хальмгуд нүүврт өлг- эдән ачсн, мал-харан туусн, эн мана һазрар орад ирҗ - Хаана цергәс зулҗ йовх улст, хаалһд юн дала хот-хол, амр-тавар, нөр бәәхв! Зогсад, зууран «бурд»  гилһәд цә буслһад уучкад, цааран һарад йовдг бәәҗ. Зуг асхнд хонгтан мах чандг. Тигәд, зулад муулян эдлҗ йовхлань, зуурнь дәәсн дала болна. Хаанд йиринә хамг тоотнь баһдад бәәх. Тигхлә, белн дала зөөр герәрнь орҗ ирхлә, яҺад эс олзлх билә гиҗ санад, мана хасг хан эдн тал дәврнә. Санмср уга бәәсн улс сө дала сөрлт өгч чадҗ уга. Тегәд, мал-аһрус, нам кесг өрк бүл чигн таслад авч гиһәд келдг. Тедн дотр мана ик ээҗ, тигхд арвхн долата күүкн, бәргдсн бәәҗ. Тенүг, тегәд, мана ик аав, тигхд хөр һарсн көвүн таасад, гергән кеҗ авсн болна. Эн хаана цергин нег әңгинь толһалдг, чиирг, чадмг күн бәәҗ. Хан икәр таасдг төләдән зөв өгч. Көөрк, мана ээҗ юм үзсн уга гидг. Көвүд-күүкд һарад, амр- тавар бәәвчн, мел гейүрәд, седклин зовлңгта, доһлн нульмста бәәдг бәәҗ. Эврә һазр-усн, элгн- садн, үр-өңг гидг күчр болҗахугов … Эмгн тууҗан төгскв. Күн ду һарчахш. Тус- тустан эмгнә келсиг ухалҗ сууна. Нүднд тер кезәңк, давсн цаг үзгднә. Арвн долата күүкн, күүнә улс дунд, ах-дү, аав-ээҗ уга, адг ядхдан седклән хувалцх таньл уга бәәснь үзгднә. Келн гихлә-келҗ чадшго. Эврәһәрн келхлә - цаадкнь медгдшго. Мууха зовлңгла - Түрүн җилдән мел үкхән тоолад, терүг өдр-сө уга гилтә гетлдәд … Җил эргәд көвүн һарсн, һанцхн тернь седклин аадрул болад, түндән Зовлң-түрүһән келәд … басл хату җирһллә. - Ода тадн энд удан бәәх улсвта? - Минь иигҗ эмгнә сурсн тер тоотинь салвлад эн цагур, эврә һазр, усн хортна һарт, эдн-энд бәәхүр авад ирв. - Уга, - гиҗ Хар хәрү өгв. - Яһад? - болҗ Тулеген сурҗана. - Фронт … - гичкәд, зөвәр тулҗаһад: - Хөд хәрүлх улс энд чигн һарх. Тигҗ бәәһәд Тулеген эмгн тал хәләһәд үг келәд бәәв. Эмгн байрта, мел толһаһарн гекәд: - Ийе, ийе, -- гиһәд бәәнә. Манаһар тернь «э, э, тиим-тиим»  гисн үг җахан гилс дотран Хар санҗ сууна. 
- Эгчтн, таниг гертән бәәтхә гинә. Би келүв, буру гиҗәхш, Хәрнь йосндан байрлҗана, - гиҗ Тулеген келв. Эмгн дахад толһаһарн кесг гекҗәнә. Һарарн энд-тенд зааһад, бәәдлнь альднь болвчн дурндан бәәтн гиҗәх өңгтә. 
Унтлдх болҗана. Тулеген мендән келәд хәрв. Умгн Цаһанд эврәннь хорад ор ясулв. Анҗг Хар хойрт онц хора һарһҗ өгв. Кевтлдҗ бәәһәд, генткн, Анҗг келҗәнә: - Мана эгчтн әвртә күн бәәҗлә. Хар, мусг инәчкәд, Анҗгарн зог кес гиһәд: дамбрлҗана: - Дүнь чигн му биш, зун һанцхн дутута. - Ямаран? Анҗг ду һарч бәәхш. Ясчксн орндан орад, цааран хәләһәд, кевтв. «Э, дутута гидгнь үнн»  гиҗ уурлҗана. - Күүкдәс, һалас давуһар әәнә. Хард биш, бийдән. «Әвр залу болад әмт келхәр седнәч, эврән»  Тигҗ бәәһәд унтҗ одна. 
Сө серәд ирхлә - хамг тоот уга. Зуг Хар сүркләд унтад кевтнә. Босад суучкад, санҗана: «Зүүдн. Сән зүүдн, Би фронт орад йовҗах. Цаһан намаг һарһҗ ирсн бәәнә. Мини һарасм авсн, тәвхш. Би эврән чигн тәвх санан угав. Бәәҗ-бәәҗәһәд теврәд, үмсәд оркнав. Урлнь, хамрнь, маңнань, чирәнь-шикр. Әмтәхн бийнь»  Тигҗ санн урлан долана - Зуг гер дал шикрәс наалдҗ уга, әмтәрхш. Зүүднә бийнь сән болхла, сән гиҗ санад эн кевтнә. Нөөрнь күрхш. Дакн- дакн зүднь сананднь орад, Цаһан өмнь бәәһәд бәәнә. 
Өр цән гиҗ йовна. Анҗг арһул босад, хувцан өмсәд, һаза һарв. Өрүни аһар йир цевр, киилхлә хамр хаһ ташсн болад, өрч дүүрәд, «серд»  гиһәд одна. Удсн уга. Хар һарч ирв. - Чи юңгад эс унтначи? - Нөр күрхш. - Акад юмб? Эвго болсн болзач? - Уга, - гиһәд Анҗг инәнә. «Юн болад одва? Мууха байрта бәәхмб?»  гиһәд сансн бийнь, Хар үг келсн уга, герүрн орҗ одв. Зөвәр болад, эгчләһән мендләд, һурвулн хошан орх болҗана. Эгчнь хашан үүднд һарһҗ ирв. Йовҗ одсн бийнь кесгтән зогсад хәләһәд бәәв. «Нег үзсн-таньлд - он болхнь гиһәд сандг билчи. Золһҗ ирәд, хонад одвш»  , гиһәд эмгн байрлад герүрн орв. 
23. 
Увш Григорий хойр саак худгас нүдән авхш. Өдрин тес, маңһдуртнь селгәдәр хәләлдәд һарснь тер. Нарн хоовртад, ик улан моһлцг болад, сууҗ йовна. Энд-тенд онц-онц тасрхас болад үүлн бархлзна. - Сальклн гиҗәнә, -- гиҗ Увш келв. Григорий нам терүгинь оньгтан авсн уга. Удсн уга, нарн толһа һатц бултад, бүркүг бәәсн уурад, харңһурч одв. Тер хоорнд экләд сальклад бәәв. Холд һал цәкләд, ракет хайснла әдл болад чигн одна. Тер саамлань гегәрәд, дарунь улм таг сохр харңһу болна. 
- Не, Гриша, йовул, - гиҗ Увш келҗәнә. - Худг … Салькн барун талас үләҗәнә, тедн зүн хаҗуһаснь орх. Эс гиҗ өрү бийднь һархла, кемр нег ә һарад одвчн соңсгдх. Үрү хаҗуднь һархла бийд сән, цуһар соңсгдх … 
Худгас хол биш, хөрн, хөрн тавн ишкм Бембә, хойр нөкдтәһән, бичкн, нүкнә амн деер кевтнә. Зөвәр болад оркв, ә-чимән уга. Сөөни өрәл болҗ йовна. «Иршго … Ки йовдл болхий?»  гиһәд чигн сананд орад одна. Болв хәрү тоолад: «ус авлго бәәшголм, ки киилхм биш тедн»  гиһәд чигн санна. 
Генткн «җиң»  гисн болад, суулһин гинҗ кевтә, ә соңсгдад одв. Бембә хаҗудксан «тагчг»  гисн докья өгз. Нам докья угаһар чигн эдн ду һарч, көндрҗ бәәсн уга. Сәәнәр соңсхнь, күн болһна зүркн цоксинь чигн йилһҗ болм дүңгәһәр эдн әмндән күрч, арһта болхнь кииһән авлго бәәх саната бәәнә. Улм өкәһәд, һазрла һазр болад Хавтаһад, ширтәд хәләһә бәәтл, кесг күн аашхнь үзгдҗәнә. Акад юмб? Арднь үрглҗләд, харлад, юнь медгдхш. Тигҗ алңгтрҗ бәәтл генткн мөрн түргәд орква. Терүнлә хамднь хоолдан шахад: «Доннер!»  гиһәд уурлад, хазарин җола татад угзрад орксиг, салькн авад илв. Худг деер ирн, хойрнь-хойр: захд һарад, автоматан бел кеһәд зогсҗана. Негнь үкс суулһ, ар ус татҗана. Наадкснь, - бичкн-бичкн бедрдв, аль канистр болҗахмб тернь, - ус кеһәд бәәнә. 
Бембәд яахнь медгдҗәхш. Сөөд ирҗ ус авдгнь илдв. Нег төр. Хойрдхла - кел бәрх кергтә. Яһсн сән болх? Халдҗ-зуг шууга татад хуурх … Дәврҗ - бас тер. Тигҗ бәәтл һал цәкләд оркв. Хәләхнь, немшнр уста сав-мудан мөрн деер алс хаяд темснь үзгдҗәнә. Дакад таг сохр болҗ одв, нам өмнкәсн чигн дор. 
Генткн эдн тал күн аашна. Яһад? Юуһан хәәҗ йовх? гих ухан күн болңнд орснь алдг уга. Өндр чигн күн. Аль харңһуд тигҗ медгдҗәхмб? Эднә өмн долан-нәәмн ишкмд арад зогсв. Зогсчкад, автоматан күзүнәсн авад һазр деер оркв. Темр махлаһан бас авад өөрнь оркв. Бүсән тааляд, сальк өрәд сууҗана. «Дорнь авх»  гисн ухан Бембәд орад одв. Тер хоорнд арһул «Ганс»  гиһәд дуудсн соңсгдв. I үмгр гиһәд оңгдан күн хәрү өгв. Немшнр мөрән көтләд һарад йовб. Бәәдлнь, энүгән негнь хәәхлә, наадкнь «а күцәд ирх»  гисн өңгтә. Эс гиҗ, күләл уга бәәшголм. 
Бембә хаҗудксан түлкчкәд, арһул уралан мөлкҗ йовна. Наадк хойрнь алдл уга дахҗ йовна.Хойр-Һурвн ишкм дүңгә үлдсн саамла, Бембә үкс босн алхлад, суусн немшиг барун һарарн таг күзүлдәд, зүн һарарн аминь бөгләд дарад унв. Ардк хойрнь бас ирвск кевтә деернь һәрәдв. Тегәд, амнднь альчур тәвәд авад оркв. 
Тигн, хойрнь немшиг өргҗ авад, дамҗлад гүүҗ йовна. Бембә автомат махла хойринь бәрсн өмннь үзг зааҗ йовна. Зөвәр уухнд һарчкад амрчана. Немш кевтнә. Бембә «бос»  гиҗәнә. «Зулад энтн дәәсн болх»  гиҗ нег салдс келҗәнә. 
- Альдаран тер одхв? Шалврнь Шилвднь бәәнәлм, - гиҗ Бембә хәрү өгчәнә. 
- Тушатаһинь мартҗв, үңгичн. - Эдн һурвулн «шиг-шиг»  инәлднә. Немшиг босхад, һаринь арднь келҗәнә: махмуднь мел «дал-дал»  чичрәд, өргнь хав- хав «гиһәд бәәнә, һаринь күлсн дееснә үзүрәс бәрсн салдс,»  уралан йов «гиһәд нурһарнь худрхла, һарад йовад бәәв. - Соңсврта юмн бәәҗ, - гиҗ ардкнь шоглҗ йовна. Тегәд, хойр талнь хойр күн автоматсин бел кеһәд зөрүлчксн, арднь негнь дееснә үзүриг таг атхсн, иим бәәдлд лейтенантин өмн немш ирҗ зогсв, Лейтенант Нестеренко дөрвләһинь дахулад комбатур һарв. - Энтн, көвүд, өвр күчтә кевәр ирҗлә. Энд- тенднь күндтә харул һарад, келхд, гиичлҗ йовх хаадуд тосҗ авдгла әдл, - гиҗ комбат инәҗәнә. - Амнь бөгләтә, һарнь арднь күләтә гихәс биш йоста хан, - гиҗ лейтенант хәрү өгв. Немш болхларн, наснь 25-26 күрсн, түүнәс, давад уга, ик цогцта, бичкн һу толһата, сертхр чиктә. Лейтенант комбатиг дахад блиндажур орҗ одв. «Олвран»  Бембә бийнь харҗ бәәнә. Харулч болчкад харулч: холд үзх өндр-ут, мах- мерә уга, шовһр хамрта, шар көвүн, Цуһар энүг наадлна. Нерәрнь күн дуудхш. Негнь - «Шуург»  гиһәд хәәкрнә. Зәрмнь - «Бахн»  гиһәд дуудна. Тер бийнь өөлнә - һундна гих юмн уга. Инәһәд, шоглад, Бембә түүгинь төртән авхш. Блиндажин үүдн хоорнд, һазр деер көлән җииһәд немш сууна, үргләд, нүдән аняд, секәд бәәнә. Цагнь тиим: элкн унтад бәәдг кем. Дакад, бийнь төвкнәд «юн болвчн болад хууртха»  гиҗәх өңгтә. Энүнә бәәдләр болхнь, дала ик юм геесн бәәдл уга. Хәрнь нам сән эс болвас. Өр шарлҗ йовна - Альхна эрән үзгдәд ирвә. «Шуург»  иигән-тиигән йовҗ бәәһәд, немшин өөр зогсад: 
- Чи нааран унтхар ирлчи? - гиҗәнә. Тигчкәд, аман бәрәд экднь гүрминь өгәд оркв. Ээм деегәрнь ик цаһан, тарһн чигн бөөсн, тавг сүүлтә хурһн кевтә тонтаһад, зах тал гүүҗ йовна. 
Кесг күн хурад ирвә. Тагчг цуһар һәәхҗәнә. Юн болҗана! Гегән цаһан өдрәр, әмд күн деегәр бөөсн гүүнә гидг. Өврмҗ бишлә, бодңчн немш деер бөөс үзнә гидг, нег халхасн - тааста, оңгдан халхасн - җигшүртә. 
Көвүд дундас нертәһәр негнь баһ-саһар меддг бәәҗ, ю-бис күүндҗәнә. Немш сергәд, дунь чаңһрсн болад ирвә. Эн дән эклснәс нааран йовата салдс болҗ һарчана. Варшава … Париж - гиһәд дәәләд авсн балһсдин нер келҗәнә. 
- Парижд сәәнәр бәәнтә? - гиҗ шанань сурҗана. 
- О, прима штадт, вундербар штадт, - болад тенҗәнә. Таасҗ. 
- Энд, хальмгудин һазрт ямаран? 
- Нихт, нихт, - гиһәд толһаһан заальҗана Цааранднь дала юм келәд бәәнә. Тита гихнь халун, бийән, нүр-һаран уһах биш, уудг усн уга, нарн-салькн хойр кедгәр н кеҗәнә гиһәд өөләд бәәҗ. 
- Энүг бәәдл-зүсинь хәләхлә санан зовна, яһвчн күн төрлт бәәнәлм. Болв, хамт хамхрсн- эвдрсн, зовлңг-гүрү, үкл-үрлт, өнчрсн-энлсн тоот, цуһар минь эн немш деер ачгдҗ бәәнә. Акад юмн! Мел ирлцхш, мел иткгдхш. Ишәснь, сән гидгәр нег өгәд авхнь, зуг чиигтә орм үлдхнь алдг уга. Тер бийнь делкә дәәлхәр йовад йовх. 
Немшиг блиндаҗур орулх заквр егв. Сурлһ авлһн эклв. Тәвсн сурврт торвр уга хәрү өгәд бәәнә. Эн 2-ч ротин салдс болҗ һарв. Нернь - Ганс Шнейдер, Дортмундас. Урднь шавтад, эдгәд, нааран ирҗ. Ю кехәр, яахар бәәхинь, ямаран зура бәәхинь медхш. 
Келхәс: «Их зольдат»  гиҗ авна. Би эңгин салдсв, нанд юн медгдх билә гиһәд давтад бәәнә. Болвчн, салдсмуд ик му бәәхинь келҗәнә. Чаңһар бәрдг, кемр алдг һарад одхла засдг, эсэсооцнр шиңгшлдәд, гетлдәд, кен ю келнә гилдәд һардг болна. Дакад, эн һазр алҗана гинә. Халун, уудг усн уга, сүүдрлдг бәәрн уга Тарҗах, тер бийнь ам аңһадг арһ уга … 
Болвчн «зольдат»  хама ямаран белдвр кегдсинь, альд пулемет, танк, тоб бәәхинь үзсн- медсәрн, келәд бәәнә. Келсинь ах политрук алдл уга Картд темдгләд бәәнә. Сурлһан төгсв Немшиг Бембә тууһад штаб орҗана. Комбат бийнь дахҗ йовна. Полкин командир һаза бәәҗ. Увшла мендләд: - Не, зәңг ямаран, ах политрук? - гиҗәнә. - Дала сән юмн уга. Болв келсинь алдлго темдглүв. Миниһәр болхла, тер тоотинь мана шинҗлтлә нүүрцүлх кергтә. Кемр харһснас цааран, эднүр дәврәд, худгас холдулад көөсн сән болх. 
Нүүрцүлхлә, немшин келсн нурһлҗ харһад йовна. Хойр командир, полкин чигн, батальона чигн, иигҗ шиидҗәнә: Сөөни бийднь, мел ода, худг талас тагчгар өөрдәд белн болад авчкх.Өр цәәхин өргн дор полкин товмуд хортна «нөөринь сергәһәд»  , эднә зергләһәр нааран- цааран йовулад авх. Халһн төгсхлә тегәд белн бәәсн батальон дәврх … Тер шиидвринь комдив таасҗана. Күнд болад ирхлә, дөң өгхән келҗәнә. 
… Тагчг бултад кевтх батальона тус һанцхн ик хаалһ-Элстәс Әәдрх ордг хаалһ уттан сунна. Наад биштнь улан шора, хотхр-нүкн хойр. Худг талас генткн дәврхлә, санмср уга бәәсн хортн дала сөрлт өгч чадх уга. Тегәд, үкс гиҗ тер хаалһд өөрдҗ авх кергтә болҗана. Зулхларн чигн түңгәр зулх, дөң ирдг болвчн, түңгәр ирх. Дөң ирлго бәәшго. Уттаһ ас Хулхт хол биш, гүүлгәд күрч ирх. Тиигтлңь адһх кергтә болҗана. Өр өөрдҗ йовна. Генткн эргнтк төвшүниг эвдәд, товмуд экләд лугшв. Әм шир уга болҗ медгдҗ бәәсн тег, әмдрәд, күрҗңнәд, ца-цааһан догдлад, һазр чичрәд бә-әнә, Хәләхнь, немшнрт зөвәр тусҗах бәәдлтә. Теднә окоп деегәр хү салькн йовх кевтә элсн-шора хойр будн болад, таг сохрад бәәнә. Генткн, эклсн кевәрн, халһн зогсва. Товмуд таг болҗ одв. Терүгинь күләҗәсн ах политрук эврәннь батальоган босхад, зүн хаҗуһаснь хортн тал дәврәд, халун эсрцгдән түрүн зергләһәрнь орад күрч ирв. Гитлеровцнр сана авад халдсн болҗала, окопан хаяд һарад зулҗ йовна. Ил теегт зулна гидг күчр юмн. Арһ уга, әмн кергтә, мөр болад зулад һарх чигн биз. Иим му йовдл учрсиг өшәтнрин командовань тер дарунь медәд, адһад, шамдһа кевәр доңг йовулсн, тернь күрч ирв. Әәмәд, зулад һарч йовсн немшнр, дөң ирхлә, сана авсн кевтә хәрү эргәд, кевтәд, доран батрҗахана. Теднә хаяд һарсн оксшсинь давад, лейтенант Нестеренко ротарн тааста тиим өөдм болсн деер батрад авад оркв. Фашистнр хәрү дәврлт кеҗәнә - «Бийән бичә медүлтн»  , - гиҗ лейтенант закв. 
Немшнр улм өөрдәд йовна. Тәвн-дөчн метрәс үлү үлдсн уга. Хах команд уга. Генткн рота кевтән дегц дарҗңнулад хаҗана. Дәврҗ йовсн хортна зерглән бүдрәд, шамргдсн болад одв. Тер бийнь зулҗ бәәхш, кевтәд хулдҗана, һ ар у һар-һару чигн кеҗәх бәәдл уга. Манас чигн һару һарчана. Лейтенантла зергләд гишңг, хойр күн һатц кевтсн баахн шар кәвүн Бембә өндс гиһәд гранат хайсн болла, толһань һазр дерләд одв. Нам көндрсн чигн уга. Шавтсн улс олн, болв күн орман хайҗ һархш, һардг арһ чигн уга, сө ирхиг күләх кергтә болҗана - Негл тиим болсн хөөннь, бу бәрх арһта тоотнь ормдан үлдв. 
Хәрү дәврлтәс юмн эс болҗ өгхлә, немшнр танксан тәвб. Тоолхла - арвн! 
- Гранатс бел кетн! - гиһәд лейтенант закв. Тер хоорнд комбат телефоһар дуудв. Авад соңсхла: - Гриша, торич! - гиҗәнә. - Бронебойщикүд дөңнх! 
- Соңсҗанав, комбат! 
Танкс, кевтсн цергәсн давад аашна. Теднәрн омг авад фашистнр босад дахҗ йовна. Эзинь көөчкәд эзлсн окоп дотр манахс шатдг шилмүд, гранатс бел кесн, улм өөрдхинь күләҗ, хортнас нүдән авлго бәәнә. - Ро-ота! - гисн болад одла, тагчг бәәсн окопс әмдрәд, эргнд мел тачкнад, күрҗңнәд бәәнә. Бронебойщикүд экләд хаҗана, һазр чичрүлҗ, өлвкҗ йовсн түрүн танк таг зогсад одв. Болв наадкснь терүгәр керг кесн бәәдл һархш, хаалһнь улм чаңһрад йовна. Нег танк йилһрәд, йир яһад болвчн окопст күрнәв гисәр өлвкәд аашна. Аашхларн, мел Намҗл тал аашна. Зөвәр өөрдәд күрч ирв. Агчмд Намҗл әәмәд, арһан бархларн нүдән аняд, тер хаҗу бөөктән ик кирстә төмр адусн деернь ирәд, эргәд-дуһрад, кевтсн Окопинь дарад, цааранднь хаҗудк үүрмүдинь экләд илүрдсн болад … гиһәд торс орад одв. Дакн сана авад нүдән - секхлә, танк туслцад өмннь күрч ирҗ … «Яһҗасм энви? Өмнән кевтсн лранатиг шүүрч авад, Намҗл бәәсн чидләрн шивәд оркв. 
Шивчкәд, күүкн окопин йоралд унв. Ю чигн соңсҗахнь Ю чигн үзҗәхш. Үүнә толһаднь - танк. Минь ода окоп деегәр өлвкәд ирх. Яһна? Болв ирхнь ирчкх билә-Ута. Эргнд мел лугшад күрҗңнәд бәәнә. Өндәһәд хәләхлә, одак танк, Окопинь әмн тавн-зурһан метрт бәәйә, уралан йовснь медгдхш. Генткн дораснь хар утан һарчахнь үзгдв. Күүкнә зүркнь бульглад, нам юунд байрлсан бийнь чигн медҗәхш: аль танк зогсасндан, аль бийднь эс күрснд болҗахмб? - Күүкн гидг эн! - гиһәд хаҗуднь күн келсн болад одв. Хәләхлә, лейтенант кевтнә. - Ай, әвртә гидгәр гла-тавч. Би эврән үзүв. Сән! Сән! Намаг унхлачнь … - гичкәд лейтенант ирлцх үг хәәһәд, үкҗ оч гиҗ яһҗ келхв, - шавтҗ одва болһад мөлкәд ирсм эн гив. 
- Ханҗанав, командир, - гиҗ Намҗл келв - Энүнә нүднь, хәләцнь байрар дүүрң, эврәннь диилврт чигн, командирин килмҗд чигн ханҗалнь ил. Тер хоорнд энүг Баатр үзсн болхла гиһәд, сананднь орад одв. «Болҗ ода, көөрәд»  , - гиҗ бийән хәрҗәнә. Цаачн немшнр дакад өндәҗ йовна, гиһәд автоматан улм чаңһар атхв. Тер хоорнд мана танкс хурдлад күрч ирәд, эннь Комдивин дөңг, мөрглдхинь - мөрглдий гисәр дәврәд орҗ йовна. Бас нег танкан хортн гееһәд оркв. Иим ик дөнг авчксн манахн улм- улм ик өргмҗтә кевәр сөрглцҗәнә. Бронебойщикүд дакн хойр танк шатачкв. Үлдснь, арһ уга, хару зулҗ йовна. Эднәрн омг кеҗ йовсн цергнь бас дахҗана. Зәрмнь нам танксасн ахлад, өмн һарсн, күцгдл уга йовна. Эдниг тосад гишңг, хаҗу бөөкәсяь мана оңдан нег рота дәврхлә, танкснь шудрад, мөлтрәд һарв. Йовһнь хоцрад, ааглгдад үлдәд бәәв. Хурлзад, йир альдаран гүүвчн арһ уга болад, бууһан хаяд, һаран өрглдв. Тиигҗ Увшин батальон зу шаху кү кел бәрәд, дала зер-зев булаҗ авб. Худг мел эднә һарт орв. 
24. 
Анҗг, уухнд йовсн шар иңгиг авч ирәд тергнд зүүһәд оркв. Йовх цаг болҗана. Цаһан хувцан өмсчксн белн бәәнә. Хар Анҗг хойрчн белн эс болх юмн уга. Эзмчләд үүрдг неҗәд мишгнь таг бооһата. Авч-авч эдн юуһан авхмб? Нег ааһ, ухр, неҗәд селвҗ өмсх хувцн. Хош- хорань болад бәәснь тер. 
Хар бас нег хошан эргәд авб. Яһад, юуһан хәәснь темдг уга, бийнь чигн медҗәхш. Дассн юмн әмнлә гидг. Дакад, иигәд амрар сууһад һарад одна гидг бас гиигн биш. Хонад-түнәд, халунд - деернь сүүдр чигн болад, хур-чигт хорһлт чигн болад йовсн хош бәәнм. Хариг, хойр ноха - ик чиктә, бавһр нооста хар барг «Солтн»  , нәрн бийтә болв шургасн барг тал икәр татсн. «Хуҗрт»  хойр, нүдәрн гетлдәд, эртхн болһнднь сүүлиннь үзүр чичрүләд, дахк бәәдл һарһад амдад бәәнә. Ода нохан бийнь маниг йовҗахинь медҗәх болҗана «гиһәд санчкад, Харин хәләц Цаһанд тусв. 
Күүкн мел оңдарҗ оч. Идсн-уусн болсн, инәдн эс хөөһдг, һарчах шар нарн кевтә мандлсн болад бәәдг чирәнь, өңгән алдад, бийнь гихлә улм номһрсн болад бәәҗ. Анҗг чигн дун-шун уга. Наадлад инәһәд, хусад, шоглад бәәдгнь уга. Хойрулн чигн чееҗдән зовлңгта бәәхнь ил.»  Көөркс, эдн, ода бийнь нүр хаһрҗ келәд уга болҗана. Кен негән зоваһад яһҗах улс болҗахмб? Оңгдан нег төр болхнь ик эрт келәд, таслад хуурулх биләв. Дурн гидг оңгдан. Хаҗуһин куүнә орлцлһн энүнд керг уга. Анҗг яһҗаснь терв? Тиим шулун-шудрмг көвүн. Цаһан болхла учр оңгдан. Ямаран дүңгә шамдһа, теегин салькн болвчн, күүкн күн түрүлҗ үг күргшго. Цаһан - нег үлү. Анҗг … «гиһәд Хар дотран эднән ухалҗ бәәнә. 
Тегәд, хош-хораһан авад тергн деер тәвәд, һурвулн һарад суухла, шар иңгн хәркләд, хаалһ амдад һарв. Нохас тергнә хойр талнь һарад авчксн дахҗана. Хар, мөшкән тәәләд, невчкн өдмг авад бууһад, хойраднь хуваҗ өгчкәд, селгәдәр толһаһинь иләд:»  Үлдтн … Үлдтн … «гиһәд күүнлә күүнддг мет эвдҗәнә. Керлдҗәхш. Түүгинь нохас медсн кевтә сүүлән шарвадад, дор ормдан сууһад үлдв. Хаалһд орад авчксн шар иңгн ик-ик алхм ар н ен-длзг-өидлзг гиһәд йовна. Дөрвн үзгтән хәләхлә - әдл. Эргнд мел тег налаһад ики холд җирлһн җирлзәд, нүднд эрәлҗләд чичрәд бәәнә. Өвснь шарлад, хатҗ одсн, тег эңг-зах уга ик дөрвлҗн болад, үрглҗдән борлна. Йир яһад гердәд хәләдг болвчн, шовах нег баран уга. Хая- хаяд Гекс үзгднә. Деерәс һазр манҗах кевәр, адһм угаһар үрвәд йовна. Үрвдгнь учрта. Хард эннь тод. Тигҗ йовтлнь мең үзгдхлә, делсн җиврән хамцулад, деерәс хайсн чолун кевтә унҗ ирәд, шүүрәд, терүгән авад өөдән һарад одхнь, тер цагт таварлҗ, үрвҗ йовснь тас уга болҗ оддгнь ил. 
Зәвәр йовад орква. Цуһар тагчг, тус-тустан эврәннь ухан-седклд, тоолврт авлгдсн йовна. Зуг хая-хаяд җола бәрҗ йовх Анҗг «хе»  гиһәд шар иңгиг чаңһасн болна, Эннь йиринә терүг угачн йовдлнь сән, нег кевтән аңһр-аңһр гиһәд алхлад йовна. Генткн, тагчгиг эвдәд, Хар хоолан ясад: 
- Цаһан, бидн чамд бичг бичәд бәәхвдн. Хәрү өгчә, - гинә. Хәрсн цагтан маяахсд менд кел. Бичг бичхләрн менд бич. Биднч кесгдән, һазртан күрн-күртлән бичҗ чадхговдн. Бадмас бичг ирхлә, менд бич. Санаһан бичә зов. Маниг бәәснлә әдл болшго. Болв теднч сән улс, өөлх- һундх юм үзүлдго. Цуһар ах-дүүлә әдл бәәнәлм. Эгчдән гүүһәд-гүүһәд очн. Юмн-күмн кергтә болсн цагт Тулеген-аһад келҗә. Сән өвгн. Сүв- селвг? чигн, дөң-дамҗгт чигн … Экләд келхләрн Хар энүг келхәр бәәсн уга. Зуг цааһас һарснь эн болҗана. Терүг угаһар чигн Цаһан эн тоотиг медҗәнә. Болв юн гихв? Деернь немәд: - Хортан дарад бидн ирх. Чи ирх. Улан чирәһәрн урдк кевәрн харһад бәәхгов, - гиҗәнә. 
Келхәр эклснәс, минь эн сүл хойр-һурвн уг болҗ һарв. Терүгинь Анҗг чигн, Цаһан чилн медҗәнә, Илднь келхлә, седкл-ухаһан бичә марттн. Кен негән бичә хайтн. Салҗах учрхн цаг зуур а юмн. Дуран хадһлтн гисн үг болҗана. Түүнәс үлү юн гихв тер. Седклднь ханх. Та хойр нег-негндән дуртат, ода хойрулн хамцтн гиҗ болшго. Эдн бичкн биш, басл медҗ бәәдг болхгов. Нег дакҗ нам Захлулад келсн бәәнм. Түүнә хөөн чигн илткҗ күүндсн бәәдл уга. Яахв? Йоста дурн гидг эн болҗана. Цалд-цалд би чамд дуртав гиһәд, на-ца гитл нииләд, дакад кен негнәннь амн үг даалго салад, салврад, андрҗ йовхар, игәд, иньглт гидгиг цагар, эврәнь седклин дурар, нам зовлңгар шүүнә гидг эн болҗана. Шар иңгн һаза ирәд зогсв. Эгч, сүүдрт суусн, сарвлзад босад тосҗ йовна. Тер хоорнд Тулеген-аһа хатрулад күрч ирв: - Танас алдгдхв гиһәд басл адһув. Өрүн босн өвснә бригад орлав. Түүнәсн хойр-һурвн хошар орад ирсм тер, - гиҗ мөрән уйн йовҗ келҗәнә. Герәд орн йовҗ эмгнд көвүд цергт йовхинь цәәлһҗ өгчәнә. Тернь түдс гиһәд зогсад, Хар Анҗг хойриг өмнән һарһад, кесг саамлад аллаһан дуудад оркв. Эмгн яахв, хойр-хойр көвүһән эврән йовулчксн күн, цаадк-наадкинь медҗл бәәдг болҗахгов. «Экин седкл үрнд»  гиһәд, ээҗин седкләс үлү юмн угань лавта, йилһл бәәнү, эврә көвүд, күүнә көвүд гисн. Эднд бас ээҗ-аавнь бәәх. Дакад, эмгнә хойр кәвүн гертәсн һарч йовсн болхла, эн хойр күүнә һазрас, көөркс, һарч йовҗахш. Көвүсд цә кеҗ өгчәнә. Тулеген-аһа хавтхан уудлад нег бетк һарһад, хойрх цокад холтхсн бөтләг өсргәд, эмгнд кеҗ өгв. Тернь әркинь авад, йорал тальвад, цацл цацад, амсад, хәрү өгв. Әркин ик зууһинь һурвн залу ууһад, үлдсинь Тулеген бөгләд Аңҗгд өгчәнә: - Авад йовтн. Хаалһдан хойрулн уутн, - гиҗәнә. 
Цуһар бослдв. Эдниг дахад эмгн бас һарв. Хашан үүднд күрчкәд, тергнә өөр эмгн Хариг барун халхаснь теврҗ үмсәд, дална цаһан мөңг өгв. 
Анҗгиг бас нег халхаснь үмсәд, бас цаһан мөңгәр белг өгв: 
- Хәәмсм минь, менд йовтн. Хаалһтн цаһан болтха, Алтн җола эргүлҗ иртн. Неҗәд халхитн тегәд ирхләтн үмснәв, - гиҗәнә. 
Цаһан, тергн деер һарад суучксн, хәләһәд бәәнә, «йоста хальмг эмгн. Манахс бас тигн әлм. Эднә йоснь тиим болхв, аль авгин нег юмн энүнд бәәдг болхв?»  - гиҗ санҗана, 
Анҗг тергн деер сууһад җолаһан авб. Шар иңгн алхлад һарв. Эмгн, цаһан альчурар дайлад, нульмсан арчад үлдв. Аулин тал дундаһар һарч йовна - Гермүдин һаза бәәсн улс, эс таньдг болвчн дайлад бәәнә. Кен, альдаран яһад йовҗ йовгсинь эдн медснь маһд уга. Аул хальмг хотнла әдл. Кенд кек ирсн юңгад ирснь цуһар темдгтә. Негнәснь негнь соңсад, зәңг җивр зүүһәд йовҗ одна. 
Зөвәр йовад орксна хөөн, Тулеген-аһа мөрн деерәсн бууһад: - Не, көвүд, менд-мендцн йовтн. Бичг бичҗәтн. Менд харһий, - гиһәд, Хар Анҗг хойрин һаринь атхад кер деерән мордв. 
Теднь цааран һарад йовб. Тулеген-аһа кеерән эргүләд нааран һарв. Үкн гүүхәрн, чаңһ хатрлар йовдг өвгн, ода мел мөрнә йовдлар арһул йовҗ йовна. «Бас хойр залу йовад одв»  гисн седкл энүг авлсн йовна. 
Асхлад, - нарн сун гиҗ йовтл, шар иңгн балһсна захар орад ирв. Балһсна дундаһар зөвәр йовад оркхла, военкомат үзгдәд бәәв, һазань көлгн гидг - шорһлҗн мет. Ирәд, залд зогсад, Анҗг Хар хойр орад йовҗ одв. Цаһан үлдв. Хәләхнь, тергнә хаҗуд берәд-күүкд чигн үзгднә, өвгд-эмгд, бичкдүд чигн бәәнә. «Бас көөркс ах-дүүһән, эк-эцкән, үрн-садан, залусан һарһҗ ирсн болхгов. Күргән, келсн көвүдән чигн. Келсн кевүн … Келсн кевүн … Келсн болхла юн керг? Келх цаг чигн билә. Келх һазр чигн билә - Кен түнд харшлла? Дурта болхла, седкл- ухаһан өгсн болхла, келчкх билә. Седкләс уга болхла яахв тер? Тер хоорнд һәрг, түнг гиһәд бийән му келҗәнә. Үзхшчи, ямаран зовлңгта, яһҗ йовхинь? Келн гихлә амнас һарлго - генүлдг. Дурта! Дурта!»  гиһәд гүрәнь луг-луг цокад бәәнә, 
Тер хоорнд Хар Анҗг хойр күрч ирв. Цаһан Саралад: «Яһва?»  гиҗ сурв. Дотрнь «мер болад үлдәсн болвза?»  гиһәд орад-һарад одв. Болв терүгән күүнд медүлҗәхш. Энүнә седклнь - Анҗган хаҗуһасл тәвх санан уга. Зуг илдкҗ келдг арһ уга. Йовулхнь - мел хамдан йовад медх бәәсн. Арһ уга. Эн хойраг әрән гиҗ тәвбш. - Өрүндән арвн часла йовх болҗанавдн, - гиҗ Хар келв - Ода миниһәр болхла вокзал тал һарад, өөрдәд, нег натьрлх гер олх кергтә. Цаһанд амр болх. Темән тергтә маниг дахкар тенд тәәләд оркчксн амр. Тендәсн вокзал тал күрәд ирх. Саак шар иңгн балһсна уульнцар, аңһлзад һарв. Иим олн кү, машид элвгәр үзҗ йовсн биш, үргхән хәәһәд, ормлзад, болв Анҗг җолаһинь таг ораһад авад орксн, султхҗ тәвлго йовна. Удл уга Урал һол болад бәәв. Ик такт деегәр һарч йовна, дораһарнь, кесг әрвнц-барҗ чирсн керм, утаһан паандглулад, дольга өрҗ йовна. Ардк ацань күнд болад, дольгана кучнь давҗ тусн гиһәд, керм Чирдәһәд, бәәсн чидлән һарһад, аңклад әмсхәд йовсн болҗ медгднә. 
Урал үрглҗләд, уулин мендиг теңгст үкс гиҗ күргнәв гисәр дольгалад, шуукрад, эргән цокад көөсрхәд бәәнә. Генткн татчг суусн Анҗг: 
Урал, Урал һол - Урсхлта болчкад өвгн. Урал, Урал һол - 
Үкәр түүнә гүн … 
гиһәд чееҗәр шүлг умшҗ йовна. 
- Кенә? Үкл гинү? - Хар ормаҗана. 
- Чапаевин. Эн һол дотр йовтлнь сумн тусад, Чапаев өңгрсн болдг. Тегәд, түүнд һарһсн шүлг. 
- Эн һолчн, Анҗг, хальмгин тууҗд бас орна гидг. Тигхд Я ик гидг нертә бәәҗ, - гиҗ Хар келҗәнә. - Мана өвкнр Китдин захас нааран - нүүхдән, эн һол көөҗ ирсн бәәҗ. Кесг үдлчксн, кесг эрг деернь хончксн һол болҗана. 
Тагт төгсҗ одв. Өргн-ут уульнцар орад, невчкн зуур йовад, зүн ам татад эргхлә, ик завод, дарунь вокзал бәәснь үзгднә. 
- Не, эн алднд зогсх м бәәҗ, - гиҗ Хар келҗәнә. - Эн алднд болх уга. Ик-ик гермүд, завод, вокзал Цааран, төмр хаалһ давхла, тер баахн- баахн гермүд бәәнм. Теднд күрхм, - гиҗ Анҗг хәрү өгчәнә. Тегәд, нег бичкн цаһан герин һаза ирәд зогсв. Анҗг орад йовҗ одв - Удсн уга, буурл санлта, маштг хар өвгн һарч ирәд, хашан үүд секҗәнә. Анҗг темәһән көтләд орулҗ йовна. Хар Цаһан хойр бууһад, өвгнлә мендлв. Цуһар герәд орлдв. 
Гер у. Күүкн көвүн хойр наачана. Дүңнхд - күүкнь зурһа-дола күрч. Көвүнь-дөрвн-тавнас давад ула Ачнрнь болдг өңгтә. Эмгәрг кун цә белдҗәнә. - Һар-нүүрән уһаһад, хот уутн, - гиҗ өвгн келҗ йовна «Енгәр ус кеҗ өрлхәр белдчксн бәәнә. 
- Хаяҗанавдн, көгшә. Бидн эврсән, - гиһәд Анҗг еңгинь авб. Өвгн һартк еңгән өгдг болвчн, йовсн уга. Хаҗуднь хәләһәд бәәнә. Түрүләд Цаһан, дарунь Хар, уг сүүлднь Анҗг уһав. Өвгн - герүр адһад орад, альчур асрҗ өгв. 
Сууһад цә ууҗана. Хар өвгн хойр таарад күүндҗәнә. Анҗг, Цаһан хойр тагчг цәәһән сорад бәәнә. Халунинь кендән келхв. Дакад, цәәг хасгуд бичк-бичкнәр, ааһин йоралд әрә дусаҗ кенә. Хасгин авьяс тиим. Эдн дунд кесгтән бәәдг болвчн, хальмгуд түүнднь дасад уга. Тернь бас түрү. Яахв,»  доһлңгин һазрт көлән өрг «гиҗ наадад үлгүрт орсн болхий. 
Цәәһән ууһад дуусв. Анҗг босад һазаран һархар йовна. Хар ардаснь дуудад келҗәнә: - Би невчк амрнав. Та хойр кинод болвчн одхит, намаг дурахм бишт. Кино гидгиг нам кезәһәс нааран үзәд уга эсийт? 
Анҗгт эн селвг икәр таасгдв. Дораһар «чи яһнач?»  гисәр күүкн тал хәләв. Нүднднь «йовийла»  гисн сурвр гилвкәд бәәнә. Тернь бас нүдәрн «йовйа»  гисн болв. Анҗгин дотркнь дала болад, өргҗәд-ууҗад одв. 
Кинотеатрт күрәд ирхлә, һазань «Ленин в Октябре»  гиҗ бичәтә бәәнә. Урднь үздг болвчн, «хәләнә»  гиҗ шиидәд, хойрулн, орад ирхлә, күн дүүрдг. Орман олад сууһад, экләд хәлән гихләр цуһар мел халтаһар бичәтә. Йир юн чигн медгдҗәхш. Суухнь-суухнь, йосндан кино эклчксн, салдс чигн һарч ирәд халтаһар келнә, матроень бас. Тиигҗ бәәхнь Ленин һарад ирв. Генткн, Владимир Ильич хурад ирсн әмт хәләһәд, невчкн зуур зогсҗаһад, һаран өргәд, уралан зүткәд: - Җолдастар! - гиһәд оркв. 
- Энчн юн болҗана? - гиһәд Цаһан чочн туссн айстан, Анҗгин һарт һаран күргәд оркв. Цаадкнь түнгинь ядҗасн кевтә, һаринь һартан авад, зүркни бульглад, амарнь һарн гисн болад, цуснь махмудар тарад, ирвлзәд йовна. Цаһан, экран талас нүдән авчахш. Нам һарнь Анҗгин һарт бәәх, угаг медҗәхш. Анҗг болхла - теңкән уга. Цаһананнь һар илҗәх күүнд, Цаһананнь һар бәрҗәх күүнд юн кергв? Насни туршар гишңг, түрүн үзснәсн авн, түрүн харһснасн авн, санҗ, мөрәдҗ, күсл кеҗ йовснь терлм. Тегәд, иим хүв ирхлә, кино энүнд юмб? Цаһан, агчмд көвүн тал хәлән, үзв гихлә хаҗһр, һарнь Анҗгин һарт бәәхинь медв. Татад авчкс гисн бийнь, өөлхлә яахв гисн седкл бас заагарнь орҗ йовна, невчк тотхв. Анҗг, Цаһана һаринь нег һартан авсн, наадк һарарн деерәснь илсн сууна. Яһсн җөөлн, яһсн сәәхн, яһсн дулан һар болхв? гиһәд сандг болвчн ичкевт гисн, саак авъяс ахлад ирв. Дор ормдан көндрсн болад нүүхләд, түүнәннь аю дахулад, Цаһан һаран татад авад оркв. 
Анҗг яахв, нүүхлзәд, экран тал хәләҗәнә. Тенднь Ленин хасгаһар теңкән уга гидгәр келҗәнә. Бәәсн бәәдлнь чигн, һаран дайлсн дайлһн, хәләц, эргц күртлән мел - Ленин! Зуг келнь-талдан, медгдхш. Урднь эн киног үзсн болвчн, учр-утхинь товчлсн болвчн, терүнд юн болҗах-яһҗахинь, юуна тускар келҗәхинь эс меднә гидг күчр бәәҗ. Зөвәр болҗаһад: 
- Цаһан, һарйа, - гиһәд Анҗг шимндҗәнә. - Энчн төрүц юмн медгдҗәхш. 
Арһул хойрулн босад һарна. Асхни серүн аһар, Уралын ур хойр авлцад - дегд сән. Теңгр цевр - мел идчксн мет. Холд, оддуд чирмлнә, үүрмг алт цацад асхсн кевтә, деер гилвклднә. Эн хойрулн арһул йовад йовна. Үг-күр уга. Хол биш, балһсна паркд оркестр чигн авад һарад бәәнә, вокзалын радио чигн күңкнәд бәәнә. Эн хойр тас юуһинь чигн соңсҗ йовхш. Тус-тустан тоолвртан авлгдҗ. Анҗгнь болхла: «һаран татад авчквш. Яһад? Таасгдсн уга болхий? Яһад?.. Келнәв … Керго гихлә яахв?»  гисн. Цаһань болхла: «Өрүндән йовх, хөөннь кезә, альд, ямаран бәәдлд харһлдх»  гисн. Тиигә йовҗ Уралын көвәд күрч ирвә. 
Урал, сарин герлд дүүрң ааһ кевтә мелмлзәд, ода ас-хрхв, аль невчк бәәҗәһәд асхрхв гисәр, белнән медүләд, дольгань түрглҗ ирәд эргән цокад, хәрү һарад, терүгән дакн-дакн давтад бәәнә. 
Цаһан, элсн деер сууһад, нег бичкн чолун һарлань харһхла авад шивәд оркв. Тернь уснд одад тусад «чок»  гиһәд унв. Анҗг бас Цаһана хаҗуд зергләд суув. Элснд һаран орулад хәләсн - халун. «Келн-кел»  гиһәд дотраснь юмн түлкәд бәәнә. «Юн гихв? Яһҗ эклхв? гиһәд хәрү сөрлцнә. Тиигҗ седклнь хойр әңгрәд, хойр ухан хоорндан ноолдҗах саамд:»  Ода эс келхлә кезә келнәч? Кел! «гиһәд эннь диилҗ йовна.»  Залу күн заңһсн талан, зандн модн нәәхлсн талан гидг. Келнәв! «
- Цаһан, би чамд … дуртав, - гиһәд амнаснь алдрад һарад одв. Тер аюдан күүкнә һаринь таг авад: - Чамаг угаһар, чини дурн угаһар би бәәҗ чадшгов. Чадшгов! Чини чилм хар үсичн, чини төгрг хар нүдичн, чини өкәр чирәһичн, чини көркхн цогцичн үзлго, чееҗдән хадһллго, толһадан ухаллго бәәҗ чадшгов. Чи мини өдрин киләсни, сөөһин зүүднч. Цаһан минь! Кедү келхәр седсн болхв?! Кедү чееҗән утдулхар седсн болхв?! Тер бийнь болдм биш. Келс гиһәд, санад, нам негт аман аңһаһад келн гиҗәхнь, келнә үзүрәс мел талдан, керг уга үгмүд һарад, санҗ, күсл кеҗ йовсн тарад хуурдм … 
Көвүн келх дутм күүкнә седкл хааляд, урсад бәәнә. Иим, цагиг, иим кемиг кедү эн күләсн болхв? Ода күрәд ирвш, күрәд ирвә! гиһәд дотрнь мел нарн һарсар герлтәд, солңһтрад, хурдн мөрәр сальк өрәд довтлсн кевтә, оошкнь өрггдәд, кинь давхцсн чигн болна, хаврин экнд ә һаза һарсн туһл үүдврән һарһдг мет тогляд, зүркнь тук-тук гиһәд өрчинь буулад, һазаран алдрад һарн чигн гисн болна. Байр гидг иим бәәҗ, иигҗ ирдг бәәҗ! - Би, Анҗг, бас дуртав, - гиҗ келәд Цаһан көвүнә хар үсинь илнә, өкәһәд, хойр нүдинь, чирәһинь һатц хәләхәр седнә. Тернь тач авад күзүдәд, Цаһана чирә тал эврәһән өөрдүлә- өөрдулә йовтл, хойр урл туслцад ирсн болна, нег-негнләһән зусн-таңгна болад одв. Түүнәсн Анҗг күүкнә хойр халхинь, нүдинь, маңнаһинь, урлинь эргүләд дакн-дакн үмсәд бәәнә. Цаһанд тернь таасгдҗана, бурушаҗ йир ду һархш. Юуһинь тер ду һархв? Кедү күләсн болхв, иигхинь? Анҗг көлән җииһәд сууна. Цаһан, өвдгинь дерлсн, өөдән хәләһәд кевтнә. Маңһдур салх, негнь альдаран йовхнь күн меддг арһ уга, негнь үлдх гисн седкл эднд нам орҗахш, мартгдҗ. Генткн, сана авсн кевтә, Цаһан өсрәд босад одв. - Анҗг, энчн өр цәәхдән өөрдҗ йовна, хәрйә, - гиҗәнә. - Хәрнә гисн юмби? Нарн һархиг күләнә, хәләһә. Хойр дурн негдсн, хойр седкл ниилсн цагт, нарна һарц ямаран болх? Хәләһә, - гиҗ Анҗгнь келҗәнә. Тиигә бәәтлнь удсн уга. Дорд бийәс, балһсна нег зах деегәр өөдләд, ик улан төгрг болад, шарһ нарн һарад нрв. Негт, нег агчмин зуур эн зогсад, чирмәд шоглсн болад, негт Уралын һолд гердәд, чирә-зүсән ясад, маасхлзад инәһәд одсн болҗ медгднә. 
- Не, йовий, - гиһәд, хойрулн босад, көтрлдәд һарв. Дарунь, бәәсн гер талан күрч ирхлә, Хар босчксн, темәһән услад ирчксн бәәҗ. Эн үг келҗ бәәхш. Бичкн биш медҗ бәәхгов. Эс медх чигн юмн уга. Хойраннь бәәдл, хойраннь нүдн, хәләц-цуһар плткәд герчләд бәәнә. Эн хойр мел талдан улс болҗ оч. Өдрәк һурнисн, тус-тустан онц сана-седкл зүүсн күүкн-көвүн хойр биш. 
Цә уулдад, невчк сууҗаһад, Анҗг Хар хойр военкомат орҗана. Цаһан бас дахад һарв. Хар үкс-үкс гиһәд өмн йовад йовна, Арднь көвүн- күүкн хойр, хоорндан ю-бис күүндәд, инәлдәд йовна. Ирхлә, Хар Анҗг хойрин нөкднр хурчксн, эднә тавдгч команд онц зогсчксн бәәҗ. Эн хойр ирн дунднь орад, бас зогсад авчкв. Удсн уга, вокзал тал команд-команд ар авад һарад бәәв. 
… Вокзал. Поезд ирәд зогсчксн бәәнә. Команд болһнд онц вагон тусҗана. Хош- хораһан орулад оркад, бәәр авчкад, Хар Анҗг хойр һарч ирв. Тер хоорнд Хар ундасҗанав гиһәд, сав авад уснд йовҗ одв. Анҗг Цаһан хойр һар-һаран бәрсн түдүкнд зогсҗана. Йиринә онцлдад-онцлдад һарсн улс дала. Уульлдсн чигн соңсгдна, инәлдсн чигн болна. Зәрминь тавад- арвад күн хоорндан орулад авчксн, цогцнь күртлго бәәнә. Цуһар зөв-учран күргхәр келнә, цуһар селвгән өгхәр седнә. 
- Бичҗә, өдр болһн бич, - гиҗ Цаһан шимлднә. 
- Чи бас бич, чамас бас мел күләһәд бәәхв, - гиҗ Анҗгнь хәрү өгнә. - Хәрсн цагтан, Цаһан минь, аакиг хәләҗә, нүдн-амн болҗа. Чамас оңгдан өөрхн күн терүндч уга. Чи, бидн хойр болҗанавдн. Күүкн «Нә»  гисәр нүдән аняд гекнә. Хар, ус авад күрч ирв. Анҗг Цаһан хойр терүнәснь ууһад, һурвулн болад зогсҗахинь: 
- Орм-ормарн суутн! - гиһәд дуудад орксн дун җиңгнәд, чикнд хадгдад одв. Минь тииглһнлә -- зүркнд утх шаасн мет, дотр киит дүрәд … одал салх цаг ирвә гиһәд төөнрәд бәәв. Хар Анҗг хойр әмт дахад вагон тал өөрдв. Тиигх дутман уульсн, экрсн дун чаңһрад бәәнә. Терүг үзҗәх, соңсҗах Цаһанд ямаран болх? Хоолднь нег хату моһлцг ирәд тулад, теегләд, бүтхдән күрәд, шүлсән зальгад оркхла невчк сулдхад, дакн хатурад бәәнә. Яахв, әмтнә хаҗуд уульҗ болшго. Уульснь амр чигн болх билә. Хар, күүкнә һаринь авад, чаңһар атхад мендләд: - Бичҗә, - гиҗ келв. - Санаһан күүкн бичә зов. Юн чигн юмиг сәәтәр тоолх кергтә. Сәәнә - сәнь хальдх. Му бичә ухал. Мууһас ирх юмн уга. Цаһана һаринь бас нег авад сегсрәд мендлчкәд, Хар вагонд орҗ одв. Анҗг Цаһан хойр бас Һаран авад мендләд, хойраннь нүдн нег-негндән ширтәд, урлнь хагссн болад бәәвчн, арһ уга. Үмслдҗ болшго. Залу гергн хойр болсн болв чи учр оңгдан. Ээҗ - аавин зокал эвдҗ биш. Кезәнәс эндр күртл тиигәд, әмд-менд йоваталм. Хальмг күүкд кезә әмтнә хаҗуд үмслддг билә?! - Бийән хәләҗ йов. Аюдан бичә зүтк, - гиҗ Цаһан келҗәнә. - Чи бас … Ирн бичнәв … Бич, - гиҗ Анҗгнь хәрү егв. 
Паровоз утар татад хәәкрчкәд, доран лугшулад, һурв-дөрв, төгэсән чичрүләд - эргүләд оркв. Вагод нег-негән түлкәд «таш- таш»  гиһәд, харҗңнад одв. Анҗг, Цаһана һаринь бас нег атхчкад, һәрәдәд вагонд орад, үүднд зогсв. Хар хаҗуднь. Хоюрн һаран дайлад бәәнә. 
Поезд көндрәд һарв. Цаһан кесгтән хаҗуднь дахад йовад оркв.Болв поезд улм чаңһрад, тасрад һарч йовна. Удсн уга Цаһана хаҗуһар сүл вагон «хард-таш»  гиһәд давад, ардк улан шамнь төөнрәд, үзгдәд, уг сүүлднь геедрәд, поездин хар утан үлдәд бәәв. Күүкн, тес ормдан кесгтән зогсад, ардаснь хәләһәд саналдчкад, хәрү эргәд һарв. Халхнь чиигтәрсн болад йовхла, арчад орксн, нульмсн түргләд бәәҗ. - Анҗгм йовад одва. Альд одна? Яһна? гих ухан орад, һарад йовна. Үрвәд, Цаһан, патьрасн герән темцәд һарв. 
25. 
Иҗл тал мөлтрҗ һарад, Сталинград эзлхәр немшнр зүткнә. Манахс өгшгоһар седнә. Хойр чидл мөрглдәд, бөк-цохан олхла-олй гисәр, берк гидг чинвртә, берк гидг шүрүтә кевәр ноолдҗах цаг. 
Хортн болхла, саак кевәрн хорһлҗн, төмр, күүнә толһа һурвнар көл кеҗ, тедниг әрвллго, һаруһар һару келго һалзурна. Иим әәмшгтә бәәдлд, эрк биш эдниг номһрулх, бачм төр күцәх кергтә болв. Тиим бачм күцәгдх төрмүднь - хәрү дәврлт болх зөвтә. Тиигхләрн, Иҗләс уухнд, һол ноолдана захар кегдх зөвтә. Тер цагт тиим оңһрха бөглхин төлә, цутхлңгас зах тал церг һарх, тегәд, балһсн тал шахлһн гөңгрх гисн тиим учрта. Хәрү дәврлт кехд Хальмг тег тааста болв. Хәрү дәврлт генткн хойр ормар эклгдв. Негнь - Сарпа, Цац, Барманцг нуурмудин хоорндаһар, наадкнь - Баһ-Дервдин ар дорд үзгәс авн Сарпа нуурин өмн зах күртл кегдв. Әрлә экләд, үд күртл манахс хортиг шамлад көөһәд, нуурмудин хоорнд батрад авад оркв. Эн хәрү дәврлт кеснд хортн зуг алгдсн 4 миңһн күүһән геев. Румынск 4-ч дивизь товмудасн хоосн үлдв. Хойрдгч дәврлтнь Садовое тал кегдв. Харңһу сөөһәр хортн тал өөрдҗ ирәд, унтҗ кевтсн ормднь гишңг эдниг манахс бәрв. Тегәд, дәврлт түдү дүңгә шүрүтә болад, хортн ик һарула харһв. Эднә пехотн 2, артиллерийск 1 полк күүчгдәд, З миңһ шаху күн алгдв 15 товнь, кесг олн пулемет, миномет, машид хамхлгдв. Тегәд, зөвәр ард бәәсн Садовое генткн ик дәврлтлә харһад, советск танкс 30-һар километрт гүүлдәд орад күрч ирсн йовдл, хортна сүмсинь йосндан авб. Арһан бархларн эдн адһад, танковый хойр дивизь Сталинградас авч ирв, эн эргниг батлх зөвтә болв … «Фронтын зәңг тиим. Энд, Элст эргнд чигн мел төвкнүн гиҗ болшго - гиһәд Вольф босад, нааран-цааран йовдгнҗ бәәһәд ус кеҗ авад, хойрх-һурвх балһад чиләчкв. - Бәәҗ- бәәҗәһәд генткн хуралһата өвсн шатна. Шатхларн акад: көөлдәд, цүврәд одна. Эндр тенд, маңһдур-оңгдан һазрт. Яшкуль алднд телеграфн суңһг таслҗ. Троицк тал нег ормар хойр-һурвн бахнс көрәдәд, әрә торһад оркҗ. Теднь салькар унхларн зөвәр ик һазрт залһлда таслв. Оңгдан һазрт дакн суңһуг тасрад … Кен гихв? Олар, бүрдәмҗтәһәр кеҗәнә гихлә, бас болшго. Уга, нег күн гихлә бас биш. Тенд-энд бичкн харшлт күргхин төлә тег эргәд йовшго. Ашнь негн, харшлх улс олн. Эдн зуг хоорндан нег-негән медҗ, өөрдҗ, нииләд уга болад, тус- тустан чидл күригәрн хоран хальдаҗах йовдл. 
- Негдүлҗ болшго, - гиһәд зөвәр шүрүтәһәр келәд, йовдгнҗасн Вольф ирәд ормдан суув. - Болшго! Уңгарнь уга эс кехлә - амрах улс биш. «Номһн темән ноолхд сән»  гиһәд хальмг үлгүр санна. Номһн … ноолад хәләлч, ноосн уга үлдхч, - гиһәд тер хоорнд Берлинд болсн күүндвр сананднь орна. Элк хатад тачкнад инәнә. «Хальмгудта номһн улс. Кезәнәс эндр күртл талын һарт йовн гиҗ дассн улс. Келхд, цармуд:»  ха гихлә йовад, ха гихлә зогсад «бәәдг. Китдин хаана медлд, хөөннь Әрәсән, уг сүүлднь - большевикүдин. Ямаран чигн күн ирәд, йосна нерн деерәс ю болвчн келхлә, күцәһәд бәәдг … ахрар келхлә, соңсдг, номһн, төвшүн улс»  Шеф бийән басл ик ухатад, басл ик дамшлтта, алькинь чигн тегштнь меддг күүнд тоолна. Бийнь - адусн! гичкәд полковник дәкн элк хатад инәнә. Тиигҗ бәәһәд «эн номһн улснь нам ямарань медгдхш. Будн кевтә мел тунад бәәнә, гегәрлт. Тегәд, дотрнь юн бәәхинь медәд авлч!»  гиһәд дакн босад йовдгнҗана. «Буурл аю»  гидг эсэсовец 16-ч мотомеханизированн дивизин командлгч генерал-лейтенант Гоприд бийднь чигн, энүнә телефонд чигн хойр-һурвн өдрин тес, сәәһәр бас, амр мел уга. Энүнә цергнь Утта, Хулхт алднд йосндан каарчана. Һарад бәәдг һарунь гихлә, тоолҗ толһан үсн күршго болҗ йовна. Дивизьд немр гиҗ өгсн румынск әңгүд күүнд кергтә садн биш. «Дәәнд нөкд болшго, давснд тең болшго элмрмүд. Әәмтхә, дәәллдҗ чадхш. Эднә чаддгнь - мамалыг кеҗ идх, чаһр уулда. Эн тускд хүвән күүнд өгшго, давҗ эс тусвас»  гиҗ генерал, буурл үсән тавн хурһарн атхсн сууна. «Ташр деернь хальмгуд бас көндрҗ йовна. А эн малмуд, Вольф гидг цар толһачта … гиһәд санчкад, эврәннь өгсн нернд байсҗана. Цариг дуулс, би энүнд»  … болад дуудҗана. 
Генткн телефон җиңгнәд одв. Чочн тусад Вольф доран эргәд, нам бийинь хаснас давуһар әәмәд, кесгтән телефон бийинь дуудҗах-угаг медлго бәәв. Дакн дарҗңнад җиңнв. Сана авсн кевтә сарвлзад, өргәд авб. Күүндх дутман өңгнь мел хүврәд, чирәнь көкрсн болад, урлнь хаҗиһәд, зүн халхнь хойр-һурв дакҗ татгдад одв. «Йа, Йа! Йа, Йа! Герр генерал!»  гихәс талдан үг келхш. 
Күүнләһән төгсәһәд «номһн улс, номһн … Келәд керг уга»  … гиһәд давтад, нам яахан олҗ чадҗана. Өмннь кевтх цаасд, кергтә, керг уга, цуһар нүднднь үзгдҗәхш. Минь нааран йовтха гиҗ заквр өгсн, нааран ирсн өдр, час, минутан хараҗ, минь теднәс му цаг энүнә насни турш харһад уга бәәсинь санҗ сууна. Күүнд иим хүв учрдв? Церглхләрн, иим күүнәс хол йовхгов. Адусн … Наадад, насан бартлан церглсн бийнь, зуг генерал-лйтенант болсн биш. Генерал-лейтенант болчкад, дивизь командлҗах. Дивизиг ода, мадна то цөөрәд ирсн цагт, майормуд залҗаналм. Тегәд, ямаран генерал гихв? Түнг! «гиһәд дотран уурлад бәәнә. Тер хоорнд»  Кен түнд келвә? Кен соңсхла? «гиһәд чигн орад ирнә.»  Рихтер. Рихтер … нань кен болхв? «
Дор ормдан телефоһар Рихтер Савельев хойраг эн дуудв, шулудтн гиҗәнә. Теднь удсн чигн уга, Рихтер орҗ ирн,»  Хайль! «гиһәд хәәкрәд оркв. Савельев һурв нуһрад, өвдгтән күрәд мөргв. Вольф, сәәтр эднлә мендлсн чигн уга, нам суутн чигн гиҗ келҗәхш. Немшнь, бийнь уралан давад, диван деер суув. Савельев ормдан үлдв. Энүг кень чигн керглҗәхш. Вольф дууддгнь учрта: хөөннь герч. Полицин начальникин хаҗуд келләв, даалһвр өгләв гихлә - йосн үг. Рихтер, «ю келнәч?»  гисәр полковникүр хәләҗәнә. Эннь өмнән кевтсн цаасд авад, хәрү тәвәд, юм хәәсн бәәдл һарһад бәәнә. Бийнь дотран уха гүүлгәд, яһҗ эклс гиҗ санҗана. Шалд келәд хуурсн деер гиҗ шиидәд: - Генерал Гопри телефоһар күүндвә, - гиҗ Вольф келҗәнә. - Энүнд цуһар темдгтә. Өвсн шатсн, суңһуг таслсн, бахн көрәдсн, хөд, үкрмүд булаһад авч одсн … болн (энүн деер икәр шахад) Хальмг теегт мана церг ик һарула харһсна тускар, Садовое - Баһ-Дөрвд эргнд кегдсн дәврлт келҗәнәв, әмтн дунд зәңг икәр тарад, негнь-негнәсн медәд, цааран келәд йовад йовдгчн … Рихтерәс нүдән авхш. Яһна? Тернь эс медсн болад сууна, чирмлхш. Генерал келкә, альдас тер зәңг һарсинь юн чигн эсвәр олад, үнринь таслтн гинә. 
Тегәд, обер-лейтенант Рихтер, полицин начальник Савельев хойр, таднд күцәтхә гиҗ тер төр даалһҗанав. Тер хорлт күргдг улсиг, зәңг тархадг улсиг олад нанд авч иртн, Заквр тиим. 
Зуг эн генералин келснә һоллгчинь, эркнинь келсн уга. Терүг келҗ болдв: «Та, полковник, энд әрмг урһахар ирсн болвзат? Иигәд, таварла бәәҗ, большеви-күдт түнгән ирүлсн бәәхт. Өргн дортк ю эс кеһәд бәәнә? Юңгад эс үзнәт? Юңгад эс уңгинь суһлнат? Таниг иим хоосн гиҗ меддг уга биләв. Әрәсән тускд кен биләт? Маань эс билтә? Кемр эс чаңһахлатн би …»  
- Ямаран гинчи, көгшн домбр, би гидгич үзүлсв, - гиһәд өсрәд босчкад, шиҗ-ямаран чигн даву, насарн, нерәрн чигн ах, ач-туснь чигн ик генералд ю кехән олҗ чадлго, чидлинь күршгог медәд, түндән Вольф уурлад, бүтәд бәәнә. 
Тиигҗәһәд, балһсна-толһа Труба, энүнә дарук Цуглинов хойраг дуудулна. Тер хойрнь әмсхсн гүүҗ ирнә. «Кен кецәсн деерлкх юмн уга, 
хөңглдг хойр һосн, - гиҗ полковник санҗ сууна. - Ноха угад һаха хуцна гидг эн болҗана. Арһта сәнь, цевр-цеернь, цегән седклтә, чик ухатань Советән харсх. Хулхач-худлч, хуурмг, үнән барсн, эднә иҗлнь маниг дахн. Яһнач? Нань арһ уга чамд, шеф гестапо «Вольф төвкнәд, саак кевәрн цевкәрәд, дунь цааһан күңкнсн болад, күн гердмәр арчсн хар булһар һоснь йовдгнхлань»  кард-кард «гиҗ шухтнад бәәнә. Энүг нааран-цааран эргх болһнднь, Труба Цуглинов хойр дахн эрглдәд- дуһрлдад бәәнә. Терүгинь полковник үзә-медә бәәнә. Болв суутн чигн гиҗәхш, бичә дахад эргәд бәәтн чигн гиҗ хәрҗәхш. Хәрнь бииднь таасгдҗана. Яһдг болвчн, хойр залу дахад һаңхад бәәнә гидг ямаран? Кемр цуһар иим болсн болхла, полковник Вольф, җирһәд бәәх биләч … Дакад генералын келснь уханднь орад ирнә. Дотрнь му болад одна. - Активист улс бичәд авч ирх болсн яһла? - Труба тал эргәд одна. Тернь чочн тусад, чичрәд: - Савельев, полиц түүгәртн … - Балһсна залвр, танаһар болхла, ю кехмб? - гиһәд шеф шүрүлкәд авб. - Тодлҗ автн: тедниг хамгин түрүнд ху-мулт эс кетл, ирүд манд чигн амр уга, бәәрн таднд чигн. Таднд, хәрнь, нег үлү. Тиигҗ келәд хойраһинь хәләхлә, хар хулһн болад, халхарнь көлсн түргләд, өргнәннь дораһар орад йовад бәәнә. Норсн зурмд. Хойрулн нег нүкнәс цутхгдҗ гихм. 
Балһснд кен үлдсн, кен зулснь медгдҗәхш. Харһад, чирәцәд ирхлә, таньгдхмн. Тар төләд базр эргх гиҗ шиидәд, Труба Цуглинов хойр, арднь Савельев полицаймудан дахулсн йовна. Цадхлң керәс кевтә «каакр-каакр»  гиһәд, хойр ахлач адһм угаһар үрвнә. Наадкснь, үнрч нохас кевтә шиңгшлдәд, чикән өгәд, хамрарн сальк өрәд: «Кен ю келнә? Кен харһна?»  гисәр бөгшҗ йовна. 
Залу улс хәтәр. Нурһлҗ күүкд улс хулд- гүүлгә кеҗәнә. Хулд гихәс, тәрән-темснәс оңгдан юмн базрт уга. Авх кергтә, өвсн-тоосн болвчн идҗ, гесән гөвәлһснь берк цаг. Базрин улс эдниг үзчкәд, «гүвс»  гилдәд одв. Ода эднч яахар йовна? гисн ухан кенд чигн орснь алдг уга: мел эс үзсәр, эс медсәр, цуһар эврәннь кергт шүлтсәр бәәлднә. 
Цуглинов йовҗ-йовҗ, таньдг-меддг улс харһшго болхлань, хавтхасн сигарет һарһад, адһм угаһар үмгәд, һал кев. Хойр-Һурвн кииләд, цааран һарад йовхар бәәтлнь, генткн маштг хар залу ирәд: «Үр, Һаласн өгит»  гиҗәнә. Цаадкиннь нүдн улм уутьрад, күмсгнь буугдад, зурм шүүрх гексин бәәдл һарад, бийнь хурагдад: 
- Үүрмүдчнь Ижл һатц, - гиһәд ээм деегәрн, барун эркәһәрн заав. 
Залуһин чирәнь Хар күрңтрәд, цуснь буслад одв. Мел дорнь бахлур авад дарх гисн седкл орад, энд-тендән хәләх хоорнд, Цуглинов түдүкн йовсн Савельевиг хурһарн дуудв. Тернь хурдлад күрч ирхлә, залу тал зааһад: 
- Ав, - гиҗәнә. 
Тер хоорнд күүкд улс туусн хойр полицай нег үзгәс, хойр өвг туусн Труба оңгдан үзгәс һарад ирв. Тегәд зурһан кү кеһәд авад һарв. 
Эн зуг эклц бәәсн, цааранднь өдр ирвәс бәрәд авч ирәд бәәдг улсин то немәд йовна. Гемнь: колхозд сәәнәр көдлдг … Олна зөөр гиһәд үкәд - тасрад бәәдг … Хургт алдл уга орлцдг … 
Немшнр һанцхн Элстд чигн биш, эзлсн селәд-хотн болһар бас амрл өгчәхш. Тонх, кудх, алх-булх, күч үзүлх - авч ирснь эн. Яшкульд аптекарь Эрднишкин Кермә! хара зөңгдән дүүҗлв. Дарунь кесг өвгд, берәд, бичкдүд хаһад алчкв. Кесн гем чигн уга, келсн үг чигн уга. Эрднин Цаһан, Хоҗһра Амулң хойраг, партийн улсин гергд гиһәд, алв. Нам Хоҗһра Амулңгин хойр бичкнинь чигн әрвлсн уга, экләнь хамднь хачкв. 
Тиигхләрн хальмг олн-әмтн кесг арвн җилин эргцд кеҗ - күцәсн культурн болн материальн зөөриг тонад, тараһад бәәнә. Хамгин әрүн, эңкр гисн тоотинь, нүднднь үзүлҗәһәд күүчн ә. Балһсна дунд бәәсн, Элстин залмҗ болҗасн ик бумблвсиг фашистнр тракторар татад уңһачкад, товар хаһад хамхлснь тер. Сәәхн-сәәхн, ик-ик гермүдтнь мөрдән орулна. Мал-геринь булаһад, өлг-эдинь хулхалад, мел йовулад бәәнә. Шеф гестапо тал Огдна Басң ирв. Полковник босад һаран өгв. Тернь үкс уралан алхад, хойр һарарн һаринь авад мендлв. Чаңһар шахудан әәҗәнә. Өвгн өөрдәд, һаринь авхла, Вольфин хамрар кир-көлсн хойрин үнр салд гиһәд хаһ ташад одв. Яахв ода? Һаран өгчкәд хәрү тач авч болшго. Өргәрн, терүнд суутн гиһәд уухнд бәәсн стул заав. Тернь адһад, одад суув. Хар лаңк бишмүд, хүрсх махла, дал деернь унҗсн ут үсн-көлс һар-һулх биш, хаалюлад урсаҗ эс оркдгтнь күн алнт болхм, 
Дарунь Труба, Цуглинов, Савельев һурвн орҗ ирв. Түрүләд полковникд менд тальвад, дарунь Басңгд геклдәд, үүдн хоорнд мегдәлдҗәнә. Эднә кень түрүлнә, ю келнә гисәр чикән өглдәд, эрчксн чивһсн кевтә нәрдәд, кииһән дотран авсн бәәнә. - Не, керг ямаран? Сән юн бәәнә? - гиҗ полковник сурв. 
- Эн, - гиһәд Труба столд күрәд, суусн Вольфин өмн дөрвн-тавн цаас авч ирәд тәвб. - Активистнр. Цуһар бәрәнд бәәнә. Зөвәр хәләҗәһәд: - Гут, гут, - гиҗ немшнь келҗәнә. - Кениг бәритә? Таньдг улс йовну? - гиҗ Басн сурв. Цуглинов өвгн тал эргәд кесг нер зааҗана. 
- Хә, сән болҗ! Өлзгәс, өлвкүләд бәәдг билә. Скирдс хаҗһр ор алвч, үртхә гиҗәнәч … Көдлмшт юңгад эс һарнач?.. Нам гергн талан ам аңһачквч … ай юуһинь келхв, теднә керг уга юмн гиҗ ховр билә. Сән болҗ. Иигс-тиигс гиҗәһәд би эврән оч харһнав, - гиһәд, хавтхасн хар модн һанзан татад авч йовад, альд бәәхән санад, хәрү шурһулна. «Тиигҗ бәәһәд көөгдхлә яахв? Әрә торсн юмс, мел гөңгәр бәәдг кишгэс бәәнм»  гиҗ дотран немшнриг му келҗәнә. Тигн сарвс гиһәд «түңгин медәд оркчв»  гиһәд, бишмүдиннь хорма чиклсн болад, хойр көлән негдүләд, хавтаһад одна. Тер саамлань ясн аснь көлсн һарсн болҗ медгднә. Бийән му келҗ санҗ сууна: «Сәәт уга өлгчн, ода чамд юн кергтә? Юунч дуту?»  
26. 
Партизанск отрядмуд бүрдәлһн зөвәр урмдтаһар, зөвәр түргәр кегдҗ йовна. Түргәр гиҗ, таварлҗ, удадҗ чигн болшго. Эврә һарсн- төрсн һазриг андн фашистнр эзлҗәх цагт, ах- дүүг, ээҗ-аавиг шарклулҗ, шүүсинь ууҗах цагт, партизан болҗ, һартан зер-зев авч, һар бәрлдҗ хортнла эс ноолдхла, тегәд юн болҗана? 
Таңһчин комитетд ирәд бәәдг эрлһс, дала: көвүд-күүкд чигн бичнә, көгшн, залунь чигн сурна. Хальмгуд, орсмуд, украинцнр. Болв илгәһәд сурдг болвчн, юн күүһинь, ямаран ухата-тоолврта йовхинь бас медх кергтә. Тегәд, эн көдлмшт Адучин Бадм бас орлцв. 
Альд һарсн, ямаран өрк-бүлд, кезә? Юн көдлмш кеҗәснь, ямаран кевәр олна кергт орлцдг күртлнь медх кергтә. Өдрнь баһдад, сөөднь чигн суугдна. Цаасд … Мел цаасд … 
Уг сүүлднь отрядмуд бүрдәгдв. Энүнд партийн, советск, комсомольск көдләчнр, активистнр орв. Зәрмнь таньдг, нурһлҗ зүсвр улс. Тегәд, то-дигәр шүүһәд-батлад авчкхла, хамгин күнд көдлмш үлдҗәнә. Эннь - дәәнә керг-үүл дасх. Цуһар төвкнүн көдлмшәс, предприять, учрежденьсәс, колхоз, совхозас ирсн улс, зәрмнь нам бу һартан бәрҗ үзәд уга, нам дәрин үнр соңсад угань чигн йовна. Тер, төләд Әәдрхнә захд шишлң партизанск школ бүрдәгдв. Отряд болһн онц-онц салсн, эдн хоорндан харһх зөв уга. Нег-негән медх-таньх гисн - партизанск кергт - үлү. Бадм болхла, республикдән темдгтә. Зәрмнь эс таньдг болвчн, кемр Адучин Бадм гиһәд неринь соңсхларн, «одак, редактор йовсн болвза?»  гиҗ сурлго бәәшго. Тер учрар отрядт ирхәс өмн неринь сольх кергтә болҗана. Кесгтән яһна-кегнә, ямаран нер өгйә гиһәд ухалҗ-ухалҗ, генткн, Григорий Ианович Бадмас сурҗана: - Чи цецгд дуртавч? - Дурта, нег үлү - Бамб цецгд. - Тер биший, - гиһәд сегләтр амрад одв. - Би чамд … Болҗ, болҗ! Түүнәс сән нерн олдшго. Сәәхн деерән, келхд нег үлү амр, ке: Комиссар Бам! б цецг!.. Комиссар Бамб цецг!.. Бадм мусг инәһәд, Григорий Ивановичин һаринь атхад: - Ханҗанав, ханҗанав, - гиҗ гекв. … Отрядт күрч ирхлә, цуһар зүсвр улс. Урднь харһад-үзлцәд уга. Цуһаралань мендләд, күн болһнд һаран өгәд: - Бамб цецг гиһәд нерән келәд, Бадм таньлдҗана. Командир Илья Гермашев дахн йовҗ деернь немәд: «Комиссар мана»  гинә. 
Сул унҗҗ йовсн зүн ханцн кенә чигн нүднәс алдрсн уга, цуһар үзв. «Көөрк, яах күн болхв? Амр энүнд болшго»  гисн седкл эс орсн күш эдн дунд уга. «Болвчн чидл-гүүдлән бийнь медҗәдг болх. Таңһчин комитет чигн алдсн уга болх»  гиһәд читн зәрмнь санҗана 
Бадм захд бәәсн көвүнлә мендләд, хооран һарчкад, энүн тал бас нег «голс»  гиһәд дораһар хәләчкәд, «альд үзсн болхв?»  гиһәд санад, ухаһан кевтнь көлврүләд, толһаһан булхчад бәәсн бийнь - болхш. Генткн орад ирв. Терүндән байрлн тусад: «Дор ормднь зааһад оркхла-яһдв, аальлад бәәнәч»  гисәр толһаһан арһул шавдад авб. 
Көвүн мел таньҗахш, нам оньһҗ чигн бәәхш, юңгад гихлә тигҗ аҗглҗ хәләснь медгдсн уга. Комиссар гихлә, көләс толһа күртл, толһаһас - көл күртл нүднә булңгар гүүлгәд авла. 
Тегәд Бадм хәрү эргҗ ирәд, көвүнә өмн зогсад, инәмскләд: 
- Таньлтаһан бас нег мендлхлтә. Яһвчн меддг күн бәәнм, - гиҗәнә. Цаадкиннь нүдн икдәд, галиһәд комиссариг бәрҗ идн гиһәд, толһаднь салькн теерм эргҗәхәс даву … мел көлврәд бәәнә. Тер бийнь медгдхш. Альд, кезә харһсан чигн тодлҗ чадхш. Тигҗ-тигҗ арһан барад: - Кембтә - гиҗ сурҗана. Бадмин шог чилхм биш, хәрү өгхин ормд тосҗ авад наадлҗана: - Вай, вай иим бичкн, баһ күүнә толһа, тиим ик оңһрхата болдв? Көвүн айстан толһаһан бәрҗ үзҗәнә. Цуһар хәләлдҗәнә ниргәд инәлдх били. Көөрк, чикнәннь ашк күртл улаһад, чирәнь минчиһәд, әрә һар күрхнь цусн асхрн гисн болад, чирм- чирм гиһәд, яахан олҗ чадад, көвүн зогсад бәәнә. Инәлдән номһрҗ одчкад, дакн-дакн хаһрад һарад ирнә. Тигх дутман көвүн хавтаһад бәәнә, чадхнь нам һазр дор чигн орҗ одх дүңгә. Әмтн тарҗахш. Эн хойран күүндвр юуһар төгснә гисн авцтаһар, күләлдҗәнә. Көвүн чигн басл тодлхар чирдәнә. Болхш. Ут сүүлднь, яһҗ кү эдлгәд бәәхв гиһәд эклҗәнә. 
- Тигхд, нанд, залу болҗ медгдләч. Сахл- амнчн урһсн, үсичн ут, хувц-хунрчн киртә, тосвксн, нөр татуд нүднчн улавксн тиим билә. Ода хәләхлә - хазг көвүн. Нам күүкдлә харһҗ, менд читн сурад уга болх бәәдлтәч … Хаҗудчнь дакад инәлднә. «Эн үүлтә юмн ирвә энчн?»  Иигҗ сансн бийнь көвүн, өөлсән медүллго төвшүнәр: - Тигхд гисн кезәв, эннь, альдв? - гиҗ сурна. 
- Щидрлә. Чи машитә, йовһн намаг күцҗ ирлч. Суулһад, нааран авч ирәд … 
- Эврәннь му хүвәр авч ирҗв, - гиҗ сана авсн кевтә, көвүн хәрү өгчәнә. - Болв комиссар тана бәәдл чигн әвртә билә. Бичкн күүкдт санмср уга бәәтлнь үзүлхлә, чочад, тер кевтән келкә болад чигн үлдх дүңгә биләт … Инәдн улм чаңһрад, эргндк моднд дүүрән болад бәәнә. Көвүн адһм угаһар, инәдн невчк ноһмрхинь күләҗәһәд, цааранднь: «Та иим биләт»  гиһәд, аман аңһаһад, зүн һариннь эркә хумха хойрар оочиннь өөгәр шахна. Түгхләрн, эцәд, шанань хавчгдад, өргүлхдән күрч йовх күүнә бәәдл һарна. Ташр илднь келхлә, хойр нүдн үлдсн билә, - гиһәд хойр һарарн ик-ик төгрг кеһәд нүдн деерән бәрнә. Дакад цуһар ниргәд инәлднә. - Ода оңгдан һар, - гиҗ көвүн төгсәнә. Тегәд, эн хойр бас нег һар авлдад, йосар, залу кевәр, таньлдҗана. - Баатр. 
- Бамб цецг. Деернь немәд: - Күн нерәр юмнд күрдм болхнь чи күрх зөвтә бәәҗч, - гиҗ Бадм наадлҗ йовна. 
- Тана нерн чигя тату бишлә, даву эс болвас, - гиҗ Баатр келҗәнә. - Бамб цецг! Ямаран сәәхн нерн. Энүнд кедү дүңгә хәәртә, таалмҗта тоот, ке-кеемсг, җөөлн, эңкр, эрк уга, цуһар хамцулгдҗ бәәнә? Һанцхн нернднь дурлад, күүкд ээрәд йовулшго. 
Эннь баһин баһ орҗана, йоста кевәр җилвтҗәнә. 
- Хортан дарчкад, Баатр, хойрулн нерән сольхмн, - гиҗ Бамб цецг келҗәнә. - Тер цагт хәләхгов, күүкд чамаг яһҗ ээрдгинь. Ода деерән күүкдиг … мартхм. 
Комиссар йовҗ одв. Баатр кесгтән ардаснь хәләһәд үлдв, нам хаҗуднь әмтн ирәд зогссинь чигн медҗәхш.Генткн залу куүнә дун һарад: «Сән залу болх өңгтә. 
Наач-инәч»  … гисн соңсгдад одв. Хәләхлә көвүн, күүкн хойр зергләд зогсҗана. Бас Бамб цецгин ардас хәләсн бәәнә. Зөвәр болчкад, Баатр көвүн тал эргәд: - Сән залу, - гиҗәнә. - Намаг үүнәчн толһань алнтрулҗ бәәнә: һанцх хаалһд харһсн … үзн таньвш. 
- А һарнь? - гиҗ күүкн сурҗана. Баатр «медҗәхшв»  гисәр нәәхлв. - Фронтовой бодх өңгтә, - гиҗ, көвүн болҗана, - Йовдлнь оңгдан галифе, киилг, һосн, бүс дервн келәд өгәд бәәнә. - Бидн хойр түрүн харһхдан цүүгләвдн. - Яһад? - гиҗ күүкн көвүн хойр зерг сурв, 
- Тиикәрә энчн нанд таасгдла, - болад Баатр эклв. Альдаран гиҗ сурхлам, көдлмшин кергәр Әәдрх орҗ йовх болва. «Деерч немш орад аашхнь юн көдлмш бәәдв? Цаачн Калач тал, товин дун, бомбин дун хойр теңгр һазриг ниилүләд бәәнә, келхм биш»  гиҗәнәв. 
Бамб цецг уурлва: Иигәд ар эргәд, машиһәр иигән-тиигән гүүлгәд, хов-худл келәд, хүүгәд йовдган дуудна, залу бишдм күрнә. Шүрүн болдг күн, - гиҗ Баатр төгсәв. 
… Өрүнднь эрт босад, модн дотраһар невчкн зуур йовад, цевр аһар кииләд, махмудан чаңһаһад, һар-көләрн тиирәд, сууһад, босад кесг болв. «Не энчн болх, комиссар, чини бәәрнчн олн дунд, йов»  гиҗ биидән закад ирхлә, цуһар хурчксн, Баатриг бүсләд авчксн бәәнә. Тернь ю келҗәхнь кемҗәнә, һарарн дайлад, заңһад бәәнә. 
- Баатр, дакад тууль келҗәнү? - гиҗ инәмсклҗ Бамб цецг сурв. 
- Һә болтха, комиссар, бичкндән әврә төв болдг биләв. Ааругар кедү дүңгә хол болвчн хаһад харһулад, тегәд, нанла наадсн көвүд даңгин намаг үүрәд һарад бәәдм. 
- Тиигхлә, әвртә төв хадг, әвртә холд хайдг күн болҗахговч? - гиҗ Бамб цецг сурв. - Ода хәләхлә медгдәд бәәхгов. Кен холд хайдгнь, кен тусхадгнь. Хәләйә? 
Тегәд, комиссар гранат авад, эргүләд хәләчкәд, кесг дакҗ һар деерән хаяд хавлад бәәв. 
Баатр мусхлзад, наад кеҗәнә, картузан авад, эвинь олад (адһҗахш) модна бүчр деер өлгчкәд, ээмән хойр-һурв хулькад «белмб»  гисәр Бамб цецг тал хәләв. 
- Та, комиссар, зөвәр шамдһа болдг өңгтәг … Зуг гранат хайхт чидл кергтә гиҗ санҗанав … - Иим, тегш биш, дөрлдәнәс билә гихд ода чигн ора биш гиҗ Бамб цецгд сана орулҗах йовдл тернь. 
Болв комиссар ду һарсн уга. Хәрнь, нет бура олҗ авад, һазр деер көндлңг хайв. Көвүд тал нүднә булң тар хәлән, келҗәнә: 
- Эн бураһаһас давхм биш, Баатр, чи экл. Дарунь би болсв. 
Альхндан хойр-һурв нүлмн йовҗ, Баатр хооран цухрад, тудүкнәс гүүҗ ирәд гранатар шивәд оркв. Тернь һазр деегәр гишң тирисләд, эргәд-дуһрад, һучн метрәс давҗ туссн уга. Бамб цецг гүүҗ одад, тер ормд бичкн бура хатхв. 
- Дораһар шивбч, Баатр, - гиҗ эннь дөгәҗәнә. - Сәәнәр чирдәлч. 
Баатр хойрдад шивб. Гранатнь өөдән һарад, модна орад күрн гиһәд, түрүнк ормасн негл, хойр ишкм ца унв. 
- Самолет уңһахар седлчи, аль шовуд үргәхәрий? - гиҗ Бамб цецг сурҗана. Хурад ирсн үүрмүднь наад кеһәд инәлдҗәнә. 
Баатрин уурнь күрәд, йосндан бүтҗәнә. Киилгиннь ханцан улм өөдән шамлад, бәәсн чидлән хураһад, әмндән күрчәһәд гишңг чирдәһәд, түдүкнәс хурдлҗ ирәд, дакн шивб. Эн саамд тернь зөвәр сәәнәр одв, тегәд Бамб цецг дакн тавн-зурһан ишкмд бураг цааранднь хатхв, «Медитә?»  гисәр цугинь эргүләд хәләчкәд, хоолан ясад, Баатр хооран һарад зогсв. 
Бамб цецгин селгән болҗана. Гранатиг эн авад, кесг дакҗ көл доран хаяд, бульчңган невчк чаңһаһад, бийән белдҗәнә. Дарунь одак бураһас арвн-арвн тавн ишкм хооран һарад зогсҗаһад, хурдлад гүүҗ ирәд, гранатан шивәд оркв. Эннь шүрүһәр нисҗ ирәд, Баатрин сүл күрсн ормин цань оч тусв. - Хайлһн гидг эн, - гиҗ олн дундас негнь таасҗана. 
Болв комиссар эс зөвшәрсәр толһаһан саҗад, дакн нег шивб. Тернь түрүнкәсн хойр- һурвн метр давҗ унв. Һурвдад, бас нег хурдлҗ ирәд шивәд оркснд, Баатрин «сән гисн үзмҗин»  ики цань, түүнәс зурһан-долан ишкмд оч тусв. 
- Бас кен хайҗ хәләхәр бәәнә? - шҗ Бамб цецг сурв. 
Тиим улс олн. Цуһар чидлән сөрхәр седҗәнә. Тегәд, бүкл частан гишңг дөрлдән болв. Инәдн наадн мел уурхш, невчкн зуур номһрҗ одна генткн дакад дүүрән болад эргнд күңкннә. 
Зөвәр көлрәд бәәсн, маасхлзад инәһәд, Бамб цецг үүрмүд дундан сууна. Баатр бахтн- җилвтсн кевәр хәләҗ, сурҗана: 
- Төмрәс кегдсн болзат, үр комиссар? Иим чидл бәәх гиҗ, һә болтха, төрүц санҗасн угав! - Бичә алңгтр, Баатр, гиҗ Бамб цецг хәрү өгчәнә. Чи бичкндән ааруһар наадад, холас хаяд харһулад, көвүдәр үүрүлҗ өссн болхлач, би тавта-зурһатадан Зурмутинк гидг һол деегәр чолу шивҗ йовлав. 
- Тер Зурмутинка гидгтн хамави? - гиҗ негнь сурҗана. 
- Теңгс көвәд, Лаганас хол биш. Тиим нертә бичкн һол бәәдм. Би эврән Зурмтд һарлав. Эн - Зурмутинкин эрг деер бәәрлсн селән. Тенд өсәд, босад … Соңсхар бәәхлә, соньмсрхҗ бәәхләтн, келнәв. 
- Келтн, келтн, - гиһәд, кесг күн довтлдв. 
… Зурмтихн энүг «Бирд»  гиҗ нерәддг болна, Эн нерн шиңгрдгнь - көвүн түдү дүңтә дольгн, ца-на гиһәд нер һарад, туурад бәәсн учр. Альвнь гихлә келдг арһ уга. Көвүнә зөргнь, эв- арһнь, шулун-шудрмгнь бас тер альвна үүл - теңкән уга болна. Зурмутинкәр, мөсн унна-угай гилһнлә, өөмәд ца көвәднь һарчксн, өрмтәд көрву-угай гилһнлә коньки зүүчксн бәәдг. Хулсн-зегсн гиҗ әәдг уга. Өдрин тес соһаг малтад, заһс һахульдад йовдг. Урлдхла-һал маңнад. Ноолдҗ - бийән өгдго. Шаһа наадхла - эс шүүгддг. Тиим болад чигн, хамг тоот цуһар негдәд «Бирд»  гисн һанцхн үгд багтҗ. 
Ики баһасн Бадм эк-эцкәсн салад, көгшн ээҗләһән үлдәд, нәәлдг күн уга болна. Өнчн, му, турңха көвүн кенд кергтәв? Өсәд-босад, әмтнә ээмд күрәд, сурһуль сурад, залу болад, нернднь багтх саамд - ах-дү, ач-авһ селәһәр дүүрңг болхас биш. «Сәәнд - садн дала»  гидг тер болҗана. Тегәд чигн чама гиһәд андһарлад, бийнь бичкн болвчн, кенәс чигн бичә үлдс, күүнд мууһан бичә медүлс гиҗ сандг төләдән, әврә зүткә болна. Ямаран чигн наадн, дөрлдән болхла, эн әмндән күрәд оддг, тегәд чигн нөкднрнь шүүгддг билә. Дассн юмн әмнлә гиһәд, тер заңгнь ода чигн бәәнә. 
Зөвәр удан Бадмла теслцәд, авгдл уга бәәснь - бичкн Кооку бәәҗ-насарн чигн, нурһ- туруһарн чигн әдл невчк ноолдач, көр кәвүн, «Бичкн»  болдгнь бас нег, насарн ах Кооку бәәсәр, тиигҗ нерәдҗ. Зунар, хаврар, намрар түрүн орм йиринә Бадмин, алькнь болвчн: бөк- сад-чигн хәләг, урлдхар чигн һарг, җалдад- булхад чигн авг - уга болҗана. Болв үвл ирлһнлә эн атаһан авдм. Көвүд цуһар эврән кесн, нәрхн суңһугар уллсн, модн конькитә, тигчкәд, му заян, һанцхн көлдән зүүсн «доһчад доһчг»  гиһәд доһлң керә кевтә йовхла, Кооку йосн хулдсн конькиг «гилв-далв»  гилгәд, хойр һаран ардан үүрчкәд, өмн һарчкад, каңклздм. Күцәд хәләлч! Үкснә цох, ки! 
Эн, худл келҗ биш, тер тускдан йиринә һавшун билә. С ра-сура бәәҗ, нег учрар хойр модн коньки келһҗ авсн Бадм чама гиһәд бәәнә. Тегәд Кооку Бадм хойр урлдна. Бадм уульхдан күрәд, уурлад, гертән ирчкәд мел ду һархш. Үүл бәәдв, күцн гиҗ йовхла, һолын тал дунд цоорг бәәсн, Кооку конькиһәрн сәәхн эргәд һарад одхла, Бадмин хойр модн залгдҗ өглго, одаһар авад орад, бийнь шал усн болсн хәрҗ ирнә. 
Ээҗнь көвүнәннь бәәдл үзчкәд, сурҗана: 
- Яһвчи? Юн болва? 
Уурнь күрәд, уульңглад гишң шүүгдсән келнә: - Би түүнәс ахлхан медҗәнәв! 
- Зурмтдан хойрдгч болснч бас му бишлә, - гиҗ ээҗнь хәрҗәнә. - Тер нанас лавта даву болад ахлад, би хойрдгч ирсн болхла, һунда уга биләв. - Не, бичә зов. Ээҗнь коньки авч өгнәв, хәләҗә, - гинә. Тегәд, дорд захд (селән хойр өңгрдг. Эдн деед захднь бәәдг) шин коньки авсн көвүн, хуучн ан хулдҗ бәәсиг соңсад одад, Бадм авад оркна. - Ода көвүн, бичә шүүгд, - гиҗ ээҗнь дөгәҗ өгчәнә. Көвүн мел өсәд бәәнә. Минь тер өдртән Коокуг урлданд дуудна, терүндән дакн шүүгднә. Модар «зүлгдг-зүлгдг «гиһәд дасад хуурчасн, йосн коньки зүүчкәд, хальтрад-тошад гүүҗ чадхш. Шүүгдснәннь хөөн бүкл долан хонгтан Бадм белддг»  кенә. Школасн ирн, хотан босад зогсҗаһад гишңг уучкад, Зурмутинк орад һардм. Унад, монтаһад-көкрәд бәәдгнь чигн дала. Му уга, сән уга гидг. Тигә-тигә бәәҗ йосндан хурдлдг болад ирв. Тегәд, нег өдр урлдан болҗана. Көвүд дала. Нурһлҗ мел Кооку тал боллдна. Тернь диилн гиҗ дасад хуурсн. «Тиим боллго яахв?»  гисн бәәдлтәһәр бәәнә. Хамдан зерглҗ авчкад, негн, хойр, һурвн … гилһнлә һарад гүүлднә. Гүүлднә гихәс, Кооку Бадмиг дөөгләд, хойр-һурвн ишкм йовулчкад, ардаснь көөнә. Болв Бадм гүүх дутман чаңһрад, күцгдх бәәтхә, улм холҗад, зурһан-долан ишкм өмн ирнә. 
- Би ардас гүүсн бәәнм, - гиҗ Кооку будглҗана. - Дакад, зүн көлин боодһа сулдад бас кевә. 
- Бас нег урлдый, - гиҗ Бадмнь келҗәнә. 
Кооку, конькиһән тааляд, сән гидгәр чаңһаһад бооҗ 
авчкад, таассар: 
- Ода оңгдан һар болҗ одва, - гиҗәнә. - Мини гиҗг үзәд ирвчн чамд ик юмн! 
Зуг Кооку Бадмин гиҗг хәләһәд, өөрдәд үзхәр седсн бийнь болҗ өглго ард үлдәд ирснь тер. Тигҗ, Бадм сансан күцәнә. 
Иим нег мөслсн, бат тесвртә болдгнь бас эврә тууҗта. 
… Цаһачуд Лаган. Боран селән алдар дәврәд, Әәдрхн тал шүд хазҗ йовсн цаг. Теднә өмнәс сөрлцҗ ноолдҗ йовсн церг дунд хальмг революционн полк бас йовла. Нег ик дәәнд, нернь туурсн пулеметчик Арлтан күндәр шавтсн, ухан-сегән уга кевәрнь Зурмтд авч ирәд, Бадминд орулна. Эднә гернь у-сарул болсар, цаг зуур гиҗ госпиталь сексн, нам кесгтән тенд бәәлә. 
Хойр - һурв хонсна хөөн Арлтанд ухан- медән орад, зовад, түңшәд, хәәкрәд бәәдгнь уурв. Хәәкрхләрн, яһлалад, яхлад бәәдм биш. Бәәҗ-бәәҗәһәд хаҗудк улстан күч өглго өндәһәд: 
Гермүдт күргҗ күцәд, 
Геснчн ирҗ хайхнь!.. 
гиһәд араһан тачкнулад оддг. 
Терүг яһҗ медвч гихлә, Бадм бас госпитальд орв. Тигдгнь, альвна уршг. Бичкн көвүн һаза наач йовад, патрон олҗ авад, шачасн һалд шурһулад, тернь хаһрад … хагдад … беш хамх цокад, Бадмин зүн һаринь баһлцг күртлнь тәәрәд авад хайчксн болдг. 
Арлтан Бадм хойр хамдан, зергләд кевтдг. Хойраннь чигн зөвүр уурсн, эмлһ авад, ю бис күүндәд, Арлтан яһҗ цаһачудын толһа пулеметар хаддг бәәснәннь тускар келҗ өгдм. Бадмнь бас хүв-тускан, яһҗ дөрлдәд, яһҗ Коокуг шүүсән келнә. Арлтан соңсх дутман нүднь икдәд, гилвкәд, чирәнь маасхлзад ирнә. 
- Залу гидг эн! Бат күн нанд таасгдна! - гиһәд Бадмиг бууляд бәәнә. - Җирһлиг чигн тиигҗ авх кергтә: кемр тустан болҗ өглго бәәхлә, оңгдан хаҗуһаснь ор.Эврәдән күрх кергтә. Чини батичнь би лавта медүв, «Ях»  гиҗ нег үг келсн угалмч. Һаран өгнә гидг, тигчкәд, чини наснд, наадна юмн биш. Болв һар татув гиҗ бичә сан. Кезә чигн бичә сан! Чини Иҗлд, чамла әдл баһасн ю-кү медснд, терчн кергтә юмн биш … Би … гиһәд шавта һаран үзүләд … аштнь пулеметдан күрхв, цаһачудас өшәһән авхв … Үгдән Арлтан күрвә, хортна кесгнь үүнә хәәчлә харһва. Зуг хөөннь нег берк гидг дәәлдәнд, баатр кевәр әмнәсн хаһцснь тер. 
27. 
Шар иңгн, хаалһар, адһм угаһар, аңһр-аңһр гиһәд, хая-хаяд хойр талан шүүрәд, амарн дүүргәд цегрәч-хатханчг болсн өвс таслад, түнгән җаҗлад, дакн өндәһәд, зәрм-зәрмдән энд-тендән харвад, таварлад йовна. Җола бәрҗ йовх Цаһан чигн энүг адһахш: уханднь мет Анҗг орад, өмннь зогсчкад, наадлад-шоглсн чигн болна, тач авад теврәд үмссн чигн болна. Тер хоорнд поезд, улан нүдәрн ардан голңг- толңг гиһәд, утар татад чашкурдад, уга болад, үзгддгән уурад … Ода Анҗг альд йовдг гилчи? Ю кеҗәнә? гиһәд чигн дакн-дакн сангдна. 
Тигәд, ухалад, тоолад суухнь, күүкнә толһад, Урал һолын көвәд, Анҗгтаһан хоюрн бәәснь, теврәд үмсснь, өкәрләд идснь, таалад келснь орад, талх дутман Цаһанд һундлта болад: «Тиим ахр хүв бәәдв? Ядхдан хойр-һурвн өдр тигәд, бәәсн болхла юн керг»  гиҗ,, ухандан авлгдсн күүкн арһул гиинәд дуулҗ йовад, генткн: 
Уулын усар дүүргсн 
Урал һол мелмәнә 
Улан харан йовулсн 
Ухан мини салврна, - 
гиһәд даршлһанд орад ирхләнь, өргәд авсн, эргнд мел дүүрән болад, үдин һаңһд үргләд кевтсн теегиг серүләд, ца-цааһан җиңнәд йовна. «Уга, нанд энд керг уга! Керг уга биш, бәәнә. Зуг мини бәәрн энд биш. Би тенд … күрх зөвтәв, һартан бу бәрҗ чадшгой? Чавгинь дарҗ чадшгой? Яһад чигн намаг эклтхә, керлдтхә, йовад меднәв. Нанд ю кехмб? Би тигтлән орһдул һарч йовхш, цергт однав. Цергт однав. Цергт!»  Минь иигәд, нег мөсләд шиидсн аюдан, күүкн серн тусад, сергсн болад, җолаһан чаңһаһад, татад, хойр-һурв угзрад бөөрәрнь шар иңгиг шавдад оркв. Тернь «ода яһад одв энчнь»  гисәр ардан хәләчкәд, үкс-үкс гиһәд йовдлан чаңһав. Цаһан дакн даралдулад кесг шавдад- цокад, седкләр адһад йовна. Таварлҗ йовсн шар иңгн хол-хол алхад, зәрм-зәрмдән Сайглад, дакҗ эс чаңһахлань йовдлд орад, хаалһин цоклтд тергн «харташ»  гиһәд, деернь суусн күүкн заальгдад, тер бийнь арһулдҗ йовхш. 
Асхар, мал хотндан орад уга, бәәтл, күүкн эгчиннь һаза ирҗ буув. Герәд орад, мендләд суув. Эгчнь Цаһан тал хәләһәд үг келсн болад одв. Келсинь эс меддг болвчн, ю сурҗахинь дүңгәр медәд, толһаһарн гекәд хәрү нгв. «Көөркс, йовҗ одсн болҗана»  - гиҗ эмгн санад, гүүнәр саналдад: «Ой алла»  гиһәд зальврв. Күүкн невчк сууҗаһад һарч одв. 
- Одакчн йовҗ одну? - гиҗ келәд эмгн босад, тамтрад, терз тус одад хәләхлә, күүкн тергән тәәльҗәнә. 
Удсн уга, Цаһан хәрү орҗ ирв. Эмгн белн хот бәәсиг авч өгәд, беш тал зааһад үг келҗәнә. «Халул»  гиҗәх өңгтә. Хотан уучкад, баахн зуур сууҗаһад, күүкн дакад һарх бәәдл һарһҗана. 
- Һайда - гиһәд эмгн үг келҗәнә, һайдаган йиринә меддг Цаһан, Тулеген-аһанд однав гиҗәнә. Эмгн медүв гиҗәхнь чигн темдг уга, йов гиҗәхнь чигн медгдхш, толһаһарн гекв. Тулегенә геринь заалһад күрч ирхлә, эмгнь болх өңгтә, һаза туһл уйҗ йовна. Мендләд, эзинь сурхла, кесг үг келв. Түүнәснь «җок-җок»  гиснь медгдв … «Ирәд уга болҗана»  гиҗ санад, хәрү һархар седхлә, эмгн бас дала үг келәд, герәд орҗ йовна. Орад һар гиснь, герт сууһад күләҗә, аль удл уга ирх гиснь медгдҗәхш. «Ода яһҗ цааран-нааран йовад бәәхв»  болад, Цаһан орад суув. Стол деер дала газет кевтнә. Дееркинь авад хәләхлә, терүнднь: «Сталинград харсачнрт Казахстана күч-көлсчнрин илгәсн бичг барлата. Авлд умшҗана. «Эңкр үүрмүд! Казахстана күч-көлсчнр, тана баатрлиг ноолдаһар омг авад, Цугсоюзин социалистическ дөрлдәнд орлцад, урһц хуралһиг сән кевәр төгсәв. Цуг мана заводмуд Улан Цергтән гиһәд зер-зев, дәр-сум келһнә зураһан күцәчкв. Алдр Октябрьск социалистическ революцин XXV өөниг күч- көлснә шин диилврмүдәр тосҗ, таднд, Сталинград харсачнрт, фронтд, бас чигн миңһәд тонн металл, зер-зев, дәр-сум, миңһәд тонн эдл- уш өгхвдн. Алдр Октябрьск социалистическ революцин өөнлә Казахстана күч-көлсчнр, таднд кесг арвад вагонд ачад, сән өдрә белг гиҗ йовулҗана. Эн белгиг, мана дурна болн танд өгчәх килмҗин темдг гиҗ автн. Туурмҗ делдсн Сталинград харсачнр! Ахнр-дүүнр, үүрмүд, хасг олн-әмтнә үрдүд, Улан Цергин зергләнд баатр Сталинградан харстн … Тана ахнр-дүүнр 8-ч гвардейск дивизин цергләчнр, Москван өөр - ноолдснла әдл ноолдтн, 28 баатр-панфиловцнр ноолдснла әдл ноолдтн. 
Зууһад җилмүд давдг болвчн, Сталинград харсҗах баатрмудин, - тадна туурмҗ олн-әмтнә ханлтта тодлврт бөкх уга. Нег чигн ишкм хооран бичә кетн! …»  
Газетән умшад, ормднь оркчкад: Сталинград … Сталинград … Мана һазрин - Хальмг теегин зах биший … 
- гиһәд күүкн гүүнәр татад саналдв. Һаза Тулегенаһа ирәд бууснь соңсгдҗана. «Җиңгр»  гиһәд эмәл авад, һазр деер тәвхлә, дөрә җиңнәд одв. 
Орҗ ирн, суусн Цаһаниг үзчкәд: 
- О, манад гиич бәәх кевтән, - болад, күүкнә һар авад атхв. Тигн, деерк хувцан тааляд һарч одсн, нүр-һаран уһаҗахнь соңсгдв. Чирә- күзүһән арчн йовҗ сурҗана: 
- Чи күүкн, юн дала юм ухалад бәәнәч- Чирәһәрчн, бәәдләрчн үзҗәнәв. Һанцарн үлдүв гиһәд бичә му сан. Бидн цуһар эврә улс бәәнәлм, улм чаңһрад, улм батрх кергтә. Көвүд, хортан дарад, диилврән бәрәд, дууллдад орҗ ирх. 
Эмгн һазаһас хот орулад авч ирв. Цуһар суулдв … 
Цуг ән тоот өцклдүр билә. Ода Цаһан билетән авад хавтхлчксн керм күләҗәнә. Асхлад ирәд, өрүндән һарч йовх. Цаг дала. «Яһдмб?»  гиҗәһәд, одак ик тагтар тентл көвәд һарад, балһс хәләһәд эргәд йовад йовна. Генткн, хәләхлә, Урал өмннь шуукрад бәәнә. Яһад күрч ирсән бийнь медҗәхш. «Минь энүнд бидн суусн …»  гиһәд дакн-дакн сананднь орад, эдлен - күүндсн хамг цуһар тодлгдҗ, үзгдҗәнә. 
Элсн деер сууһад, көлән җиичкәд, эвтәкн чолун кевтсиг авад һол тал шивәд оркв. Тернь, эргәс долан-нәәмн ишкм оч тусад, «чок»  гиһәд, эргнднь бичкн-бичкн төгргүд һарад, уга болҗ одв. Урал, саак кевтән адһм угаһар үрглҗләд, урсад бәәнә. 
Тер хоорнд, Тулеген-аһала күүндсн күүндврнь орад ирнә. - Тәвхшв тәвхшв! - гиһәд кесг давтад, чирәнь улаһад, сахлнь өрггдәд йовад одсинь санчкад, күүкн мусг инәҗәнә. - Көдлдг күн угаг биич үзҗәнәч. - Би, Тулеген-аһа, альдаран однав гиҗ сурҗанав? Орһдул-бултул һарад гүүхәр бәәхш. Көдлмш күнд, кехшв гиҗ хуурмглҗахщ, - Тернь дуту болҗахмб? Би чамаг тигхәр бәәна гиҗ келҗәнү? - гиһәд өвгн ууҗасн цәәһән хайчкад босад-сууһад бәәнә. - Би цергт йовнав гиҗ ирүв, - гиҗ Цаһан җөөләр келҗәнә. - Намас үлү улс тенд йовну? Би юуһарн әмтнәс тату болхв? Бу хаҗ чадшго биш. 
- Тату бишч. Медхнч, энд бас күн кергтәлм. Өөрксч ю кехмб? - гиһәд эмгн талан заачкад, өвгн авад һарад бәәнә. Эмгнь эн хойр ю келәд, түлклдәд бәәхинь медҗәхш, ноолдҗана гиһәд сууҗ-сууҗаһад: - ой, нурмай, - гиһәд зальврад оркна. 
Тиигҗ-тигҗәһәд генткн өвгн номһрад, сууһад, цәәһән ууҗана. Ду һархш. Өңгинь хәләсн «үн -»  ур орн гиҗәх теңгр гихм. Харлз ад, эргнд мел бүркг болад оддгла әдл. Цаһан бас тагчг. Кергән келчксн-нань юн гихв? 
Өвгн зөвәр болҗаһад, сахлан хойр-һурв иләд, хоолан ясчкад: - Тегәд, военкомат шинкн орхар бәәнч, аль орад харһчкад ирвч? - гиҗәнә. - Уга, одад угав, - гиҗ Цаһан хәрү өгчәнә. Невчк зуһудсн авцтаһар немҗәнә: - Танас үг уга, танд келл уга яһҗ одх биләв? Таниг йов гихлә учр оңгдан … 
Тулегек-аһа уурнь тәвгдәд, өңгнь хүврәд йосндан тогтнҗ одв. Болв өмнклә әдл үг келҗ, шоглҗ-наадлдгнь уга. Өмнән, ю хәләһәд бәәхнь медгдхш, ширтсн, негл ормас нүдән авхш. Бәәдлнь, юм ухалад бәәх өңгтә. Генткн Цаһан тал хәләһәд келх бәәдл һарч йовна, «Ода энч юн гинә?»  Минь иим ухан күүкнә толһад орад, махмударнь тарад йовад одв. 
- Негл иим уха зүүсн хөөннь чи болдм бишч, - гиҗ өвгн эклв, - Би тадниг меднм. Эн цага баһчуд зөрсн талан, цуһар тиим. Санхла болва, сахлан үмтәдг болвчн-хармлшго. - Тигҗ келәд өвгн сахлиннь үзүриг авад хойр-һурв мошкад оркв. Дун уга тагчг суусн Цаһан инәмсклҗәнә. Юн болҗ одва? гисәр өвгн эмгн хойр хәләҗәнә. Эдн алңгтрҗахинь медчкәд, Цаһан келнә: 
- Тулеген-аһа, «сахлан үмтәдг болвчн»  гиһәд һарарн сахлан авхлатн, ода үмтәһәд бәәснь тер гиҗ санлав, та зуг мошквт - гичкәд күүкн улм инәнә. Өвгн бас дахад инәһәд, «эднәсн авча»  гисәр хойр-һурв шатрч-кад, эмгндән өврә келәр келҗ өгхлә, тернь бас элкн модн. 
- Хәрнь, негл ухалсн хөөннь болшгон, - гиһәд цааранднь өвгн келв. - Миниһәр болхла, чи эндәс бичә йов. Хәр. Хойр-һурв хонад күрч одхч. Хойр-Һурвн хонгт гертән бәәһәд, ээҗ- аавдан мендән келәд, һазраст йов. Көвүд хошан үлдәсн, түүгинь аю күргәд өгхч. Би чамд цаас өгнәв. - Тертн чигн чик, ханҗанав, - болад күүкн босад сарвлзад, һаринь авад атхв. Өвгн таасҗахш: - иим спицальность керг уга - гиҗәнә. Тәнүгинь санчкад күүкн инәнә. «Сән өвгн … Ухата … сән өвгн»  гиһәд босад һарна 
… Өрүнднь ики эрт, керм һарад йовҗана. Күн гисн-чикү. Цаһан орман олад суув. Бичкн кают, дөрвн күн. Негнь көкүл күүкдтә. Халун, бүтңкү. Һаза йовсн нет зүүдән деер. Болв сөөднь усна уурар серүн болх. Тер цагт каютас сәнь уга болхнь алдг уга. 
Цаһан, төмр керсг түшәд зогсад бәәнә. Хәләхнь, деер көк, дора как, эргнд мел усн. Дольган ард-ардасн һарч ирәд, кермд Керчгдәд уга болад, уухнд, энд-тенд мөрглдәд, хоорндан цоклдад көөс цахрад цәәһәд, өөдән цацл цацад, тернь хәрү асхрад йовна. Альд нег һазр харһхд, эрг-көвә бәәхд мел иткгдхш. Альдаранд ан эргвчн - усн. 
Урднь теңгсәр йовҗасн биш, дасад уга юмн гидг күчр, чееҗ үүмәд, толһа эргәд йовна. Керм дәәвләд чигн, чикрәд чигн одна. Кунд усвксн салькн күүнә чирә иләд, норһад гишңг һарад одна. Эн нам теңгсин йоралас үләдг болҗ медгднә: давста һашун усна, замг-бальчгин үнриг дегц тууһад авч ирнә. Кермәс бийәснь саамин чигн, зевтә төмрин, утана, ай зүсн-зүүл үнр һарна. 
Әмтн эвән олад, цуһар үзг-үзгәр тарҗ. Кесг күн, хуучн җилк болх өңгтә, доран делгсн, нег- негндән шахлдад, өөрхн-өөрхн суусн, шарсн, давслсн заһс, өдмг һарһад идлдҗ бәәнә. Нег цаһан ааһ авад селгәдәр уста бочк тал гүүлдәд, авч ирәд уучкад, дакн гүүлдәд бәәнә. Ца, кермин сүл тал, гарма айслад, чаңһ-чаңһар инәлдәд, тигҗәһәд, кесг саамлад дуулхар седәд негнь өргәд авхла, наадкснь дахлдсн болад, үзг- үзгтән эврәһәрн экләд болҗ өглго хаяд … дакад инәлднә. 
Көк теңгс эврәһәрн көөсрхәд, шуукрад, аңклад бәәнә. Керм чигн «луг-луг»  гиһәд, дольган болһнла теврлдәд, доран авад цокад, ардаснь ирснлә дакн бәрлдәд, уралан улм зүткәд йовна. Толһа эргәд, чееҗ үүмсн болҗ йовсн невчк уурад, сән болсн болҗана, «Деер юн бәәдг гилчи?»  гиҗ, санад дөрәһәр давшад һарад ирхлә, шарсн үнр хавшад, хамр авад бәәв. Өцклдүр асхн уусн хотарн, эңдр келн деерән ю чигн тәвәд уга Цаһанд тер үнр, геснь дассинь медүләд, уралан көтлв. Өмнь «Ресторан»  гиҗ бичәтә бәәнә. Орад ирхлә, күн олн уга. Терз тус сул орм бәәснд одад суухларн, тусан хот ууҗасн кү үзхләнь, хар шүлсн асхрад, зальгсн бийнь болхш. Тегәд, тавлад өлссән Цаһан, медҗәнә. «Элкн-ңурһн хойр харһна гидг эн болҗана»  гиҗ дотран санҗана. Удсн уга, Цаһанд келсинь авч ирәд өгв. Адһм угаһар таварн идәд, ардаснь халун хар цә ууһад оркхла, көлс авад бәәв, Чидл орад, махмуд тәвгдәд, бийнь гиигрәд оңгдарҗ одв. 
Нарн улаҗ сүүрләд, келхд, эрг деер суучкад, көлән унҗулад, усар шалвачад наачах альвн көвүн мет, дорак ирмәгәрн теңгст түшәд зогссн болҗаһад, булхҗ одв. Гегән тасрад, харңһурад бәәв Болв керм деер шам шатҗахш: әәмшгтә. Сөөд хар мөртә хортна самолет шиңгшәд, теңгсиг кедәд нисәд һарна. Һал үзгдхлә күрч ирхнь алдг уга. Каютд шам шарна, зуг терзнь цаһан ширәр ширдчксн, һаза герл үзгдхш. 
Өдртнь «серв-серв»  гиһәд дольга көөҗәсн салькн номһрад, сәәхн төвшүн болв. Дольган болхла - сокту залу, әркнь давхларн аксмлад, шүдән хәврәд, шүлсән цүврүләд, нудрман атхад, ноолдх кү хәәһәд, гүүҗ-гүүҗ гөл болад, ялдаһад, чик гедргән ундгла әдл. Өдрин тес көөсхрәд, нег-негән цокад, шуукрад, аңклад, дәәвлә бәәҗ цуцрсн ода амрл авчах бәәдлтә. Әрә салькн невчк үләҗ өгхлә, дакад эврәһәрн авад һарх. 
Иим, салькн-савр уга, төвкнүн цагт кермәр йовна гидг-теңгрин җирһл. Болв эн Цаһанд медгдҗ, энүнд күрч йовхш. Анҗган йовулчксн, бийнь бас йовҗ йовх. Альд тусна? Яһна? Кезә харһна? Мел эн. Маңһдур өдртнь керм йовад оркв. Асхн болҗ йовна. Әмтн хәрглдәд, белдвр кеһәд, хош- хораһан хамцулад бәәнә, балһсн өөрдҗ йовх өңгтә. Цаһан бас каютурн орад, хошан диглҗ авчана. Хош дала-букл һурвн күүнә өлг-эд негдсн-кермәс кермд орх деер зөвәр түрү болхм. 
Негинь үүрәд, хойринь һартан бәрәд, каютас һарад ирхлә, керм утар татад сөөлңкә бөдүн дууһар чашкурдад. Иҗлин бахлурт - эргәд, пристаньд өөрдәд ирҗ йовна. Игтл-тигтл керм зогсад бәәв. Түрүн улс һарлдҗ йовна. Цаһан бас олнла хамдан һарч ирәд, Оля орх кермин билет хулддг касс заалһҗ авад, ирҗ йовхнь: 
- Цаһан! Цаһан! - гисн соңсгдад одв. Күүкн чочн тусад, һартнь йовсн хош алдрад унв. Тер айстан эргәд хәләхлә, Бадм гүүһәд, аашна. Цаһан өмнәснь тосад гүүв. 
- Менд! Менд! Чамла харһхв гиҗ төрүн санҗ йовсн угав. Харһлдан гидг эн. Харһлдан гидг эн, - гиһәд Бадм һаринь авад атхад, сегсрәд, кесгтән тәвхш. Күүкн чигн икәр байрлҗана. Эн хойр хошан дорнь камерт өгчкәд, Хальмг базр ордг автобусд сууҗ авад һарв. Ирхлә, Бадм нег хора эзлҗәсн, ода деерән тернь сул бәәҗ. Бадм бийнь цаг зуур оңгдан һазрт бәәх болҗ һарчана. Кесгтән, ю-бис күүндәд, Анҗг Хар хойр йовсиг, уг сүүлднь Тулеген-аһа тәвлго бәәсн, әрән гиҗ мөлтрсән Цаһан келҗ өгчәнә. - Тегәд, цергт мордхар шиидчквч? - Э, э. Хәрәд, көгшдиннь менд медчкәд, йовнав. - Не, сән. Хон үнд, Цаһан. Түлкүрнь эн, - гиҗ Баддм хавтхасн һарһад стол деер оркв. - Би маңһдур ирнәв. Сәәхн зүүд бәрҗ хон. Бадм йовҗ одва. Цаһан хувцан тааляд кевтв. Нөр күрхш. Зүсн-зүүл тоолвр толһад орна. Кергтә чигн, керг уга чигн. Тиигә бәәҗ, яһвчн махмуд зөвәр зовсн өңгтә, күүкн унтҗ одна. Өрүнднь таварн босад, нүр-һаран уһаһад, үсән гүрәд төгсәх хоорнд, күн үүд цокад бәәв. Бадм. Цааснд ора лһта зөвәр күнд юм стол деер тәвб. 
- Хот ууһад уга эсйчи? Чамаг хөөч күн эрт босад уучкх гиһәд, адһад гүүҗ йовхнь, керг харһад … 
-- Керг гихәс, та альд көдлнәт? 
- А энд, юн гихм чамд, нег һазрт … ахлач «әәнәв, - гиһәд Бадм инәв. - Цаһан, сән гидг цә чанич, эс чаддг бишч. Танас салснас нааран йосн цә ууһад угав. Үс, тос авч ирүв. Өөрч бәәнә. Удсн уга - цә болҗ одв. Бадм утхар консерв секв сууһад хот урлдҗана. Ю-бис күүндәд, фронтд юн болҗахинь, энд, ард бәәх улст чигн амр бишинь - цугинь көндәҗәнә. Зөвәр болчкад, үг хоорнд, яһдг чигн гиһәд, Бадм, дала икәр эс оньглсн, эс керглсн бәәдл һарһад, партизанск отрядмуд бүрдәҗәх зәңг бәәнэ гиһәд оркв. Эрлһ өгәд, эрәд-сурад, намаг автн, би йовнав гисн улс олн бәәдг болна гиҗ соңсув гинә. Келн бәәҗ бийнь күүкнәс нүдән авхш. Яһна эн? Күүкн ууҗасн цәәһән өөрән тәвчкв. Нүднь гилвкәд, Бадм тал орҗ одв. - Отряд гинтә? - Э, э. - Мана теегт, мана һазрт ү үлдхмби? - Э, э. 
- Тегәд, түүнд орх күн кенд, альдаран одхмб? 
- Чи эврән … - гиһәд Бадмиг эклхлә, күцц келүлл уга тосҗ авад: 
- Би … Эврән боллго, эврән, - гиҗ күүкн келҗәнә. 
- Терчн ик күнд керг, Цаһан, - гиҗ Бадм хәрү өгчәнә. - Хальмг теегт, әңгдән эрвәх баран уга, эргнд шовах модн уга, орад бултх хулсн- зегсн чигн уга, эн столла әдл тегш һазрт, хортн дунд йовҗ ноолдна гидгчн Цаһан күнд, әәмшгтә. Күн, һазрла һазр болад кевтсн бийнь, альдаран одхв, тоодг кевтә тонтаһад үзгдәд бәәхнь лавта. Тигчкәд, күүкд күүнә керг бишл терч, Цаһан. 
- Әәмшг уга һазр гиҗ альд Сәәнә? - болад күүкн босв. Хойр-Һурв нааран-цааран йовҗаһад, Бадмин өмн ирәд зогсад: 
- Күүкд күн … Күүкд күн … Күүкд күн тигтлән яһсмб? Һарнь ахрйи? Көлнь доһлңгйи. Нүднь сохрин? - гиһәд йосндан уурлҗана. Бадм тагчг сууна. Дотран инәһәд бәәнә. Цаһан зогсх бәәдл һарчахш. Келдг деерән һарчква. 
- Фронтд йовснас күнд болхий? - гиһәд Бадм тал шилтәд орҗ одва. 
- Күнд боллго яах билә? Фронтд, яһвчн ардчн ик түшг бәәнә. Шахад ирсн цагт, дөңг белн күрч ирх. Уднч болхла, альдаран гүүдг болвчн-дөрвн үзгт-хортн. 
Ода юуһинь зүткхв. Кенд одхинь нанд келтн, - гиҗ Цаһан сурҗана, - Арһта болхла дөң болтн. Мини шиидвр эн. 
Тегәд, Бадм Цаһан хойр һарад йовб. Таңһчин комитетд күрч ирв. 
- Өөрән сууҗа, - гичкәд Бадм сегләтрин хораһур орҗ одв. Цаһан сууна. Арвн … Хөрн минут давҗ одв. Өрәл час болв. Бадм уга. Генткн үүдн секгдәд, Бадм һарад ирв. 
Күүкн сарвлзад босв. Үг сурҗ бәәхш. Нүднь, хәләцнь, бәәсн бийнь «яһва?»  гисәр бәәнә. 
- Бичә үүм, бичә дольгал, төвкн, - гиһәд Бадм дахулад хәрү орв, 
Стол һатцас өндр шар залу босад: - Мендвт, - гиһәд Цаһана һаринь авб. Зөвәр эргүләд хәләҗәһәд: - Та иим бәәҗлмт. Би таниг оңгдан болх гиҗ санҗалав, - гиһәд инәмсклв. - Ик өндр, шудрмг, өрчәр орад, өркәр һарад оддг болх гиҗәләв - Бадма Хабанович тана тускар нанд келн гиҗ болад бәәв. Тигхләнь - Та нам иим бәәҗлмт. 
Күүкн ичәд, чирәнь улаһад, хар күрцгтхин нааһар бәәнә. Өкәһәд, хойр көлән хәләһәд, һазр шилтәд … одак Бадмла зүткҗәен күүкн гиҗ күн иткшго. 
- Уга, та Цаһан бичә өөлтн. Би наад орулад келҗ бәәнәв, - гиһәд сегләтр босад, стол һатцас һарч ирәд, хаҗуднь суув. Тер кергтн - наадна керг биш. Әмәрн чигн шордх йовдл харһх болҗана. Бадма Хабанович нанд тана тускар кевтнь келвә. Сәәнәр ухалтн, цаг одачн бәәнә, йовсн уга гиҗ кен чигн келҗ чадшго. Таниг эк- эцкитн, эдгн-садитн эн цугинь меддг болҗана. Ахрар келхлә, таниг бий деерән дааҗ авчана. 
- Дааҗ авчана гисн? - болад күүкн нег Бадм тал хәләһәд, нег сегләтр тал хәләһәд бәәнә. 
- Чи келсн угавчи? - Уга, Григорий Иванович. - Одаһас авн та, Бадма Хабановичин һардврт орҗанат. Энтн-отрядин комиссар. Хальмг партизан Цаһаниг йөрәҗәнәв. Сән йовтн, үзмҗтә йовтн, - гиһәд сегләтр босад күүкнә һаринь атхв. - Толһаһан өргтн, партизанка! - Маасхлзад инәһәд Цаһан Бадм хойриг үүдн күртл һарһв. 
Тиигҗ Цаһан партизанск өрк-бүлд орв. Күнд сурһулин, «үнд өдрмүд эклв: хадг, шивдг, ноолддг, мөлкдг … эс дасдг юмн уга. 
28. 
Харадан Увшин батальон үдиннь хотан ууһад төгсәв. Шачах һаңгд кучр: деерәс нарн шарна, дорас һазр хәәрнә, хаҗуһас халун салькн киилнә. Альдаран оддг болвчн - һал. Болв әмд күн арһта гидг. Окоп, блиндаҗ болһна, сүүдрлх нань чигн булдг болһнар тарад, күн болһн эврәннь туслдг кергт авлгдсн бәәнә. Зәрмнь, кевтәд амрчана. Зәрмнь газет, дегтр умшҗана. Зәрмнь герәдән бичг бичҗәнә. 
Анҗг Хар хойр окоптан орад авчксн, бас бичг йовулхар седҗәнә, йовулх гихәс, бичҗ авх кергтә. Бичхнь - дала: герәдән, Цаһанд. Тигчкәд, цугинь Анҗг бичх. Хард тиим»  ааль «уга болҗанм. Эдн өцклдүр асхн шинкн эн батальонд ирҗ орв. Нань чигн кесг күн-бүкл взвод. Урдк дәәнд зөвәр һару һарад одсн бәәҗ. 
Салдс бичгт юн дала юмн келгдх»  Цаасна нег хаҗуднь үкс-үкс гиһәд адһад, мендән бичәд, һурвн тал һарһад нуһлад, карандашан нүлмсдәд, хайгинь бичәд оркхла болва. Харлуд, герәдән илгахинь Анҗг бел кечкв. Цаһанд … тиим амрар бичгдшго, Анҗг бичий уга. Бәәсән һарһад, чимәд, үнн цаһан седклән, дуран, кевтнь бичх кергтә болҗана. Цаһандан, һазр деер хәләсн һанцхндан, тигҗ эс бичхлә, тегәд кенд бичхмн? Альд йовна? Ю кеҗәнә? Хөөнә өөр йовх. Намаһан санҗ суух, намаһан … 
Увшин блиндаҗд батальона комиссар ах политрук Манҗин Нимгр сууна. Немшнрин бичгүд умшад, зәрмдән блокнотд юм бичҗ авад, дарукинь хәләһәд бәәнә, Ах лейтенант Нестеренко орҗ ирв. Генткн, Нимгр Увш тал хәләһәд: - Үр майор, соңсҗалт, - гиҗәнә. Тернь босад өөрдәд: «Соньн ю олвчи?»  - гиҗ сурҗана. - Соңстн, соңстн, - болад Нимгр немшәһәр умшчкад, цәәлһҗ өгәд йовна. «Мини эңкр Фрида! Ямаран нүкнд чини Иоганн туссиг медсн болхнь, чи ууля-ууля бәәҗ, нульмсндан өөмх биләч.»  Күчр һазр. Хальмг тег гиҗ чи соңссн уга болхч. Би, географин багш, тер бийм меддго биләв. Ода йир сәәнәр медүв. 
Энчн-эрм цаһан көдә. Босад хәләхлә- эргндән хөрәд-һучад дуунад үзгдхм. Зуг босдг арһ уга, хаһад унһачкхла яахв? Түдү дүңгә тегш һазр. Нег чигн бут үзгдхш … 
- Зөвәр таасгдҗ үндчн - гиһәд Увш келҗәнә. 
- Тиим, тиим, - гиҗ наадк хойрнь бас инәлдҗәнә. 
- Не цааранднь соңстн: «… Тал дунд аһ ар нъ гишңг, эн көдәһичн. Эргин шиир гиһәд, уул татврта өөдм хувасн, үүнәс доргшан Иҗл күртл - тег, һазрнь мел хуҗр. Урһмл йир хәтәр, хая- хаяд бичкн-бичкн арл болад, өвснь сән идг харһна. Цань дакад хуҗр. Уснь - худг. Худг- худгас кесг арвад дууна чигн болна: Эргин шиирәс деегшлхлә - давста нуурмуд харһна, дакад көдә делгүдән үрглҗлнә. Өңгнь тиим. Эн һазрин - зуна цагт нег иҗл, борлсн, тегш хавтхр. Модн чигн уга, сүүдр чигн уга. Хаалһнь гихлә - элсн шора хойр. Халунь 50 градус күрнә. Орх нүкн олдхш. Бәәҗәһәд-бәәҗәһәд халун элсәр шуурһлна, тер цагт тесҗ болхш. Нүдәр орна - юмн үзгдхш. Амар орна - шүдн карҗңнад … ай эс ордг һазр гиҗ уга, альк тоотань келҗ чиләхв. Уудг усн бәәхлә юн керг. Зәрмдән дегд ундасхла, шүлсн өткрәд, келн шу тусад, амнд багтхан уурна … Увш, Нимгр, Григорий һурвн элк хатад инәлднә:»  Зөвәр ухан орад оч, зөвәр … «
Нимгр, хавтхасн альчур һарһад, нүдән арчад, умшҗана: «… Зәрмдән мөндртә хур орна. Баахн зуур орсн бийнь асхад хайчкна. Тер цагт бичкн-бичкн һорьхс һол болад, хотхр-һу һазрнь дүүрәд дольгарсн, шууда-нүкәр усн түргләд, хорҗңнад одна. 
Һазр норад, һолнь девтәд - бальчг һарна. Хаалһ, күн йовдг арһнь тасрад, зуурчксн моңһл болад хуурна. Кесг хонгт машид таг зогсна … 
Эңкр Фрида минь! Дегд икәр санаһан бичә зов. Би наадкстан дорхнь чаңһ-чиирг болсар, нанд амр. Болн зөвәр-зөвәр әәмшг харһна. Сәәһәр худгас ус оч авдг бәәсн, нег дакҗ мини селгән ирв. Тегәд дөрвн күн һарад йовлавдн. Ганс Шнейдер, чи энүг медх зөвтәч, Дортмундас, чамд бидн зурган өгүлсн бәәнм, бас йовла. Усан кеһәд авчкад, маниг хәрү һархла, эн ард үлдлә, ирсн уга. Орсмуд хулхалад авч одснь, аль бийнь тедн тал йовҗ одснь медгдхш, һару чигн ик. Шавтад йовад бәәдгнь чигн олн. Сумн һар-көләр тусад, хархнь гиһәд чигн сананд орна. Тигхлә үг бәәнү? Не болх, дала юм бичүв. Дегд бичә зовад бә. Бурхн- манла, деедкс хайх уга. Менд бә, чини Иоганн»  , 
Нимгр умшчкад, бичгиг онц оркв. 
- Энүг көвүдт умшҗ өгх кергтә, - гиҗәнә. - Эднә ухан-седклнь эн болҗана. Иигҗәх улс делкә диилхәр седәд йовх. 
- Географ болсн деерән, немш бәәнм. Ямаран кевәр, негн күртлнь мөлҗәд, алдл уга бичҗ, - гиҗ Григорий келв. - Энчн, хаврин хар салькнла харһсн болхла, түүнәс үлү юм бичх билә, - гиҗ Увш инәҗәнә. - Чи чигн, Гриша, меддго болхмч. - Тертн яһна? - Яах билә? Хаврин хар салькн гиһәд, ханцар орад, шуңһрцгар һардм. Өдр-сөөд үләһәд оркхла, теңгр-һазр нииләд, таг сохр болад, ямаран чигн хувц өмсәд һарсн бийнь яснд күрәд, җиңнәд, өрхлә-өрчәр түлкәд, үрүдхлә - үктлән гүүдг … тиим. - Ого! - гиһәд Григорий толһаһарн нәәхлв. - Дегд бичә, майор, әәлһәд бәәтн, - гиҗ Нимгр келҗәнә - Эс гиҗ ах лейтенант бас герәдән бичх … Ода йир нүкән олув гихлә кенәс авхв?.. Генткн, комбатын блиндажд телефон җиңнәд одв. Увш босад авб, Взводын командир лейтенант Соловьев келҗәнә: 
- Мана взводын хәврһәс, хаалһас уухнар, худгин цаадк ик улан дотрас һарсн болв … Арвн хойр танк аашна. Кенәнь медгдхш. 
- Хаҗудан цергчнр авад өмнәснь мөлкәд тостн. Кенәһинь йилһтн! - гиҗ майор закҗана - Тигн, цуг товмуд зөрүләд, аашх танксин әмнәс төвләд авчкх, гранатс белдх заквр өгв. 
Би, ротан … - гиһәд ах лейтенант Нестеренко адһад һарад одв. 
Дакн Соловьев дуудҗана: - Танкс улан- улан дарцгудта. Арднь машид йовна. 
- Шинҗлтн! Манахс болх зөв уга. 
Лейтенант Соловьев нөкднрән кевтүлчкәд, закҗана: 
- Би бас чигн наарлад эдниг тоснав. Лавта манахс болхла, медгдх. Кемр биш болхла, би докья өгәд оркхв. Тадн камб атд тер дарунь зәңглтн, - гичкәд мөлкәд йовҗ одв. 
Түрүн танк зергләд ирхлә, лейтенант босад зогстн гиҗәнә. Танк зогсҗахш. Болв невчк арһулдад, дееркнь секгдәд, мана танкистин махлата, мана цергчин хувцта күн өндәһәд, өрәлцәһән һарч ирәд: «эврәхс … эврәхс»  гичкәд хәрү орҗ одв, Өрчднь хойр-һурвн орден, медаль гилвкәд одв. 
Танк лейтенантас давад һарч йовна. Эргәд, ардан хәлән гихлә, түрүн хойр-һурвнас наадкснь, мел немшин. Машиднь өвәрц болсн болад одв: өндр болчкад утхн. 
Лейтенант «биш»  гиһәд докья өгчәнә. Бийнь хәрү һарч йовна. Тер дарунь комбат түүгинь соңсв. Тегәд, батальон кевтән белн болчксн, улм өөрдхинь күләҗ кевтнә. Соловьев дахулсн салдсмудтаһан мөлкәд хәрү һарч йовна. 
Сержант Түлмҗин Евгр, әрә хөр һарсн наста баахн көвүн, түрүн танкиг төвләд авчксн, эннь - бичкн төгрг дунд өмннь бииләд бәәнә, команд күләҗәнә. 
- Хатн! гиһәд хәәкрсн болла, сержант хаһад оркв. Тов догдлад, ардан тиирәд һазр чичрүлсн болад, утан паанцглад … өлвкҗ йовсн түрүн танкин өргн дорнь сумн оч тусв. Болв, терчн нанд юмб? гисәр танк улм хурдлҗ йовна. 
Тиигм цацу машид деер йовсн улс цуһар тәргәд, боднцг кевтә цацгдад одв, Хортна танкс экләд хаҗ йовна. Эргнд мел күр-күр гиһәд, авч одад бәәнә. Түрүн танкнь шатҗана. Эннь ПТР-н көдлмш. Йовһн цергнь экләд дәврҗ йовна. Зуг сөрлт чаңһ болад, арһан бархларн доран кевтҗәнә. Хәләҗәһәд, танкснь хәрү цухрад һарч йовна. 
Болв тер өөдмән, бичкн гиҗ мел хайҗ һарх седкл уга, геешгон төләд, хортн доран батрҗана. Майор Харадан Увш халһан оңдарулх заквр өгв: ПТР-мүд танксар хах, товмуд немшнрин кевтсн окопмудар хах болҗана. Немшнр чигн хара бәәхш: хавснь ирәд-ирәд унад, төмрәр хур орулад, элс цацад чигн оркна, гиинәд, бөкүн кевтә җиигәд, толһан үснлә ширвәд харһсн болад чигн, деегәр йовад одна. Мана һару хара биш. Нег тов көмлгдәд тусснь үзгднә. Алгдсн улс зөвәр, шавтань түүнәс даву. 
Түрүн дәәнд орҗах Анҗг Хар хойрт - эшн түрүндән дегд болҗана. Һар-көл чичрсн болад, немшнр деернь, күрч ирсн чигн болна. «Ода хатха гиһәд команд эс өгдви? Яһҗахмби?»  гиһәд чигн толһад орна. Мел сумн харһн гисн болад, Анҗг даңгин үргәд, чочад бәәнә. Хар талан хәләхлә - бас тер. Түңгинь үзәд, эднә хоорнд ирәд, батальона комиссар Манҗин Нимгр кевтв. Эднд үг келҗәхш: саглтн чигн гиҗәхш, бичә әәтн чигн гиҗәхш. Икәр адһсн чигн болхш, хаһад бәәнв. Түнүгинь үзҗәх хойр, әәһәд - чичрәд бәәдгән, седкләр - чееҗәр, адһад бәәдгән уурв. Хаҗуднь әдл күн эс медсн болад бәәхлә, үргәд, чочад, сумн туск гисн болад, бәрг-тәвг гиһәд бәәҗ болшголм. Тиигтлән, эн хойран әмн комиссарин-әмнәс әмтәхн биш, Эн бас үкхдән дурта биш болхл. Тегәд, Хар Анҗг хойр төвкнв, нам иҗлдсн болад бәәв. Хортн дакад дәврҗәнә. Хаһад, уңһаһад бәәсн кергтә биш, шоодра хатхсн үкрмүд кевтә шилвклдәд, ю чигн үзҗ йовхш. Манахс, төвләд- төвләд хаһад бәәнә. Хар гүңгр-гүңгр гиһәд үг келсн болад, Анҗгнь алңгтрад: - Та юн гиһәд бәәнтә? - гинә. - Хаһад уңһасан тоолҗанав, һурвн болҗ одв, - гиҗ Хар хәрү өгчәнә. - Төвлҗәһәд, чавгинь дарад оркхла, майдаглад гүүһәд аашсн фашист бүдрәд, түгчәд, көл алдад көлврәд одна. 
Хойрдад дәврхләрн хортн улм ик һарула харһв. Бичкн өөдм деер үксн салдсмуд болн офицермүд, хор уусн батхнс тәрлкд тонталдад үлддг кевтә, ики уухнас харлад бәәнә. Кесг автомашид шатҗана. Нигт хар утан һарад, өөдән цоонгрна. 
Хортн тесҗ чадлго, хәрү гүүлдәд окоп ар н орв. Болв мана товчнрин сумнь чилсн, хан гихлә хадгнь уга цагла, күрҗңнәд, хәңкр-җиңкр татад танксин аашна. Автомат, винтовк эн өлвкҗ йовх төмр адуснд ю кехв? 
Комбат, өмнән кевтсн гранат шүүрч авад, толһа деерән бәрәд оркв. Батальон кевтән Командирән дахад гранатас авад, танксин өмнәс мөлкхәр бәәнә. Анҗг тал, мел туснь күрҗңнәд, нег танк аашна. Өөрдәд күрч ирсн болад бәәнә. Дотрас «хай, хай»  гиһәд түлкәд бәәдгинь кендән келхв? Болв «хол одачн, күрх уга»  гиһәд невчк тотхад, тер хоорнд хамгин күүрг һазрнь гусеницнь биший гиһәд тодлад оркв. Тавлад өөрдхинь күләҗәнә. Танк, нанд торвр уга гисәр, өлвкәд йовна. Анҗг өндәһәд шивәд оркв. Гранатнь мел гусениц дорнь оч тусад, хаһрад, танк доһчад бәәв. 
- Арһта, сән! - гиһәд комиссар таасҗана - Бас, бас, - болад өргәрн танкс тал зааҗана. Хәләхнь, хортна тавн танк зогсҗана. Хар кирсмүднь, ик-ик цогц хорхас деернь суусн болҗ узгднә. - Дәврлт, үр командир хөргдв. Хортн ик һарула харһв. Тавн танк, кесг автомашид, ядхдан тәвн-җирн кү геев, - гиҗ майор Харадан Увш полкд зәңглҗәнә. - Цуг батальонд ханлт өргҗәнәв. Би удлго ирхв … - Советин Союзд ан церглҗәнәв! - Ончрсн, йилһрсн улсиг ачлх цаас белдтн. 
- Эс ончрсн гиҗ, үр командир, кун уга, - гиҗ майор хәрү өгчәнә. - Нам шиңкн ирсн цергчнр чигн әвртә гидгәр сөрлцв. Негнь танк хамхлв … Үр подполковник, хортн худгт күрхәр, өөдм авхар седснь-болсн уга, болҗ өгш чигн уга … Командирлә күүндчкәд, Увш суув. Цуцрснь, тегәд оч медгдв: Махмуднь чим-чим гиһәд, хойр-келнь шаавр, негл сөөни дуусн зогсл уга биилсн юмн. Киилгиннь товч тәвәд, утар татад кииһән авад, бас невчк сууҗахнь, комиссар орҗ ирәд: «Кевтнчи?»  гиҗәнә. - Э-э. Бас нег өдр өңгрвә, кевтҗәнәв. Өдр өңгрвә гихәс, эннь дарук өдрин эклц болҗана. Сөөни өрәл давчксн цаг. Немшнр асхни серү орулчкад дәврсн, халунд дурго, нарнд шатх седкл уга, чилн-чилтл, тедниг көөтл, теднә омг шантртл эн - сөөни өрәл болҗ одв. 
29. 
Майор бичг авсн умшҗ сууна. Цуһар хуучн кевтән: Шура Люба хойр көдлҗәх, көвүд өсҗәх. Тарасик экләд йовҗах … Сән зәңг! Хәрүһинь бичс гиҗ санҗанав. Эс гиҗ цол болшго. Дакад чигн хортн дәврхдән арашго. Болв сана авад тедн «хаһрхаһан хатхтл»  (зөвәр шуурад одвш) хойр-һурвн өдр эс кергтә болхий? Тегәд, цаас авад, мендвт гиһәд эклчкәд, цааранднь ю бичдм гиҗ санҗ сууна. Бичг бичх болһндан эн түрнә. Хамгин дурго юмнь эн, Бүкл доклад бичсн хол амр болх өңгтә. Кесгтән сууһад оркв. Ю бичдг гиһәд санхнь-санхнь, зүсн-зүүл седкл чигн орна, мартгдад хуурсн тоот бас тодлгдна. «Күүнә хүв-җирһл гидгчн бас соньн гиһәд санҗана. Келхд, Григорий бидн хойр, йоста һарлцсн ах-дүүһәс чигн эңкр болвдн. Шура Люба хойр бас эгч-дү хойр болв. Нег өрк-бүл болад, хамдан бәәх … Көвүд, мана Тарас гиҗ келдг болна. Соньн»  - Үр майор, полкин командир, - гиһәд Увшд харулч зәңглв. Тер дарунь үүдн җиигәд секгдәд, блиндажд әмтн орҗ йовхнь соңсгдв. Подполковник, орн йовҗ, - майор, гиичнр тосҗ автн, - гиҗ келәд, ардан бәәсн улс тал заав. Увш босад, цергә йосар һаран толһадан күргәд, мендлв. Тиигн, сарвлзад: - Бадма! - гиһәд хәәкрәд, подполковникин хаҗуһар давад, арднь бәәсн күүг одад теврв. Тернь бас уралан алхад, Увшин хойр ээм деегәр авад күзүдв. Подполковник, бас нег дахулҗ ирсн күн хойр, нег-негән чигн хәләнә, тер хойрад чигн өврнә. «Иигҗ харһдм бәәҗлм, иигҗ. Энд теегтән харһна гидг …»  гилдәд бәәнә. Дарунь Увш сана авсн кевтә, Бадмиг һараснь көтләд, полкин командирүр өөрдәд: - үр подполковник, таньлдтн, мини эркн үүрм, хамдан өсләвдн, - гиҗ йовна. - Майор, бидн таньлдчклавдн. Бамб цецг - «Цәклһн»  отрядта комиссар, - гиҗ тернь маасхлзад, Бадм тал зааҗана - Эннь-командир Илья Григорьевич, таньлдтн. Увш һаринь авад атхад, таньлдн йовҗ: - Ямаран отряд? Юн отряд? - болҗана. 
Партизанск, майор. Эднчн - командир, комиссар хойр, - гиҗ подполковник дакн цәәлһҗәнә. - Сән, сән! - гиһәд Увш дакн хойраннь һар авад атхв. Теднь инәлднә. Подполковник уралан сууһад, картан һарһад, өвдг деерән делгҗәнә. Увшнг наарлч гиһәд докъялҗана. Тернь ирәд хаҗуднь суув. Бас картан һарһад бел кечкв. «Цәклһнә»  командир комиссар хойр бас өөрдәд суув. - Минь эн пункт күртл эдниг күргх төр манд тәвгдсн бәәнә, - гиһәд подполковник улан карандашар картд, төгрг кеһәд, темдглҗәнә. Увш тер пунктинь картдан бас темдглв. - Эндр- маңһдур хойрт амрч автха. Маңһдур асхндан, майор, мана көвүд эдниг күргәд оркх. Зуг дун- шун угаһар, нег чигн ноха меддго болдгар кех кергтә. Саглв гиҗ гем уга. Мана өөгәр фронт тасрад, бүкл хойр зу шаху километр һазрт, хойр талаһар, хортна чигн, мана чигн терг уга саамд, садрг-улан, элсн-шора дундаһар йовад күрхд амр гиҗ санх, нег үлү санамрдх керг уга. Сурвр бәәнү? - Бәәнә, үр подполковник. Күргсн көвүд, тегәд, яахмб? Яһсн сән болх, ухалтн. Миниһәр болхла, тер пунктд отрядла хамдан өдртнь бәәһәд, асхнднь хәрү һарх. Эдн цааран йовх, - гиҗ подполковник келәд, мендләд, йовҗ одв. Тер пункт гидгнь ик улан. Мөртә күн орвчн үзгдшго гүн. Садрг, сала хойр. Энүн күртл элвг һучн дууна Сө ахр, үкс гиҗ эс йовхла, өр цәәһәд, өдр болад, хортн медчкхнь алдг уга. Тиим болсар нәрдүләд, негн күртлнь тоолх кергтә. Тоод эс авгдх, һолгдх гиҗ йир юмн уга. Һазаһас комиссар Манҗин Нимгр, ах лейтенант Григорий Нестеренко хойр орҗ ирв. Эдн ирсн улсла таньлдв. Һар авад мендлв. - Би таниг таньнав, - гиҗ лейтенант Бадм тал зааҗана. - Альдас? 
- Майорт тана зург бәәнә. Оньдин мел һарһад хәләдм. Зәңг-зәр уга, бичг ирхш, яһсн болхв? гиһәд һардг билә. Тана тускар нанд мел келдг билә. Командирмүд цуһар зергләд суулдв. Григорий тал хәләһәд, тана ротд нег даалһврта төр тәвгдҗәнә гиһәд, Увш цәәлһҗ егв. Тегәд, яһҗ күцәх хамгиг таслад хуурч бәәһәд: 
- Кенд даалһхар бәәнәч? - гиҗ майор ах лейтенантас сурв. 
- Лейтенант Соловьевд. 
- Сән! - гиҗ комбат таасв. 
- Политрук Манҗин Нимгр босад: - Нә, нанла кен йовхмб? Бадм тал хәлән. - Комиссар комиссарла. Командир командирлә, - гиҗәнә. - Уга. Комиссар нанла үлдх. Бидн … Та командириг авад йовтн, - гиҗ Увш келәд босв. Нимгр гиичән дахулад һарв. Бадм Увш хойр эдниг үдшәв. Батальон эн өдр хойрдгч зергләнд һарсн амрчана. Хойрдгч гидгнь нүр зергләнәс зөвәр ард: чагчм эргтә ик хотхр дотр бәәнә. Эргиг нүкләд, көндәләд малтад, гүүдүләд, деерәснь плащпалаткар бүркчкҗ йоста гидг блиндаж, һәәвһә гидг хонг. Генткн, түрүлҗ кен медснь кемҗәнә, «партизанмуд ирҗ … партизанмуд»  гиһәд зәңг күрәд ирв. Партизан … Эн нерн кен күүнд болвчн күндтә. Хортна дунднь йовҗ, теднлә ноолдна гидг - күн болһнд даах зооц биш. Эдн зөрмг, чаңһ-чиирг, нег мөслсн бат. Тиигчкәд, теегт партизан болна гидг - нег үлү. Тер тоотинь медҗәх салдсин тоолврт, паризан күүнәс давунь уга. Өөрдәд ирҗ йовад, эргд шахлдулад ик бор җилк татсна сүүдр дор кесг олн улс суухинь Анҗг үзҗәнә. «Одак партизанмуднь альд бәәдви?»  гиҗ санад, өөрдҗ йовна. Яа, акад юмб? Мөн! Биш! Мөн! - гиһәд дотрнь бульглад одв. Цаһан мөн. Кесг көвүд, залус дунд һурвн күүкн зергләд сууна. На захд Цаһан. Үзҗәхш. Цаадк күүкндән үг келәд, күүндә бәәнә. - Ца-һа-ан! - гиһәд генткн амнаснь алдрад һарад одв. Хойр һаран өмнән сарсалһад уралан алхв. Күүкн, зүн шаасн кевтә өсрәд босад, көвүн тал 
гүүв. Әмтн зааград-зааград, адһад көлән ахулад татад, зә һарһҗ өгв. Көвүн күүкн хойр шүрүһәрн өөрдәд ирчкәд, сана авсн кевтә тогтнад, һар-һаран авад мендләд зогсад бәәв. Анҗгнь, альхн дүңгә хавчдг махлаг альвн - кевәр барун талан дохдад, зузан шар киилгин деерәс өргн бүс бүсләд орксн, тал дундаһарн тасрн гиһәд, ташр уутьхн галифетә болхларн, тегәд улм өндрдәд, улм мах-мерән уга болҗ, муурсн болҗ күүкнд медгдҗәнә. «Муурдго яах билә? Дән! Кедү әәх, ичх харһна гихв? Халун- бас зовлңг, Тигхлә юундан ясркв?»  гиһәд Цаһана седклд орҗана. 
- Тегәд, чи партизан болҗанчи? - Анҗг арһул, талин күн соңсчкх гиһәд әәҗәхәс дорар, шимндҗәнә. Цаһан тагчгар гекв, Хойрулн көтрлдәд һарв. Анҗгин нүкнд ирв. Энд, плащпалаткин дор, әмтнә нүднәс далд, эл хойран урл харһв, Үмсхнь - үмсхнь кень чигн ханхш: мел баһдсн болад, дотрасн бас-бас гиһәд юмн түлкҗәхлә әдл. 
Һанцхн биидән зөвләд кесн нүкн баһдҗана, хойрулн әрә багтҗана, нам түүгән эдн керглҗәхш. Түңгәр биш, түүнәс болхарнь керг кеҗәхш. Соктуһас дор бәәнә. 
Бор өрмг шинель делгәд, Анҗгин өвдгәр дер кеһәд, Цаһан кевтҗ йовад, генткн өсрәд: 
- Хар … Хар яһла? 
- Хар бәәнә, - гиҗ Анҗг хәрү өгв. - Харулд һарла, удлго ирх. Мана күүнчн әврләд бәәнә. Тавн немш тоньлһва … Эврән танк хамхлсан келн гихлә эвго, келәд медүлх санан дала, болвчн бийән бәрәд келҗәхш. Хар әмд-менд бәәхинь Цаһан медәд төвкнсн, дакад Анҗгин өвдг дерләд кевтв. Анҗгнь толһаһинь иләд, нигт хар үсинь неҗәдәр гишңг салһад, сала хоорндаһарн самлад бәәнә. Цаһан тууҗан экләд келҗәнә. Тулеген - аһа тәвлго бәәсинь, дакад нам бийнь нөкд болсинь, кермд яһҗ йовсан, Әәдрхнд ирҗ суусан … кевтнь келҗ өгчәнә. 
Арвн доладгч ар йовҗ йовнав. Хотм дала. Чини, мини, Харин. Негинь үүрсн, хойринь һартан бәрсн. Генткн, «Ца-һа-ан!»  гисн болад одв. Чочн тусад һартан йовсн хошан алдад унһачкв. «Анҗг … Анҗг,, Нань кен болхв?»  гиһәд дотрм дала болад одв. Эргәд хәләхлә - Бадм, гүүһәд аашна … 
- Бадмла харһвчн? Ямаран бәәнә? - гиҗ Анҗг соньмсҗана. Цаһан элк хатад инәнә. Инән бәәҗ, - Бадм … - гиһәд экләд авчкад, зөвәр тулҗаһад: «Сән бәәнә, сән»  гиҗәнә. Бичг бичхләрн хойраднь менд кел гилә. 
- Анҗг, унтад кевтнчи? Цаач дала партизанмуд ирҗ. Сәәхн-сәәхн күүкд йовдгчн, - гиһәд уухнас келәд Хар аашна. 
- А-а, та бийдән тегәд күүк одвта? - гиҗ Анҗг тосад сурҗана. 
- Нохадь цааран. Юн гинә эн? - гиһәд өкәһәд нүкәр орҗ йовад, чочад, үг келхәр йовсн айстан аңһаһад, аман чигн хаалго, хойр көлнь һаза, толһа бийнь нүкнд, дөрв көлдәд бәәһәд бәәв. Нүдән иткҗ бәәхш. Анҗг Цаһан хойр энүгәр наад кеһәд, инәлдәд көлврәд бәәнә, көк элкн уга. 
Сана авсн кевтә Хар көлән тач авад сун йовҗ: 
- Цаһан, чийчи? - гиҗәнә. Көвүн-күүкн хойр дакн пиш хаһрад инәлднә. 
- Уга, Цаһана сүмснь, - болҗ Анҗг хәрү өгчәнә. Инәлдән номһрҗ ахш, хәрнь улм чаңһрад бәәнә. «Ой, ях, элкм … Ой, ях, элкм»  гиһәд Цаһан, көлврнә. 
- Ода юуһинь инәлднәтә? - гиҗ Хар сурҗана - - Маниг үдшәсн, көдлх болад үлдсн күүкн, дахлдн күрч ирхлә, дакад нам һазрин уга һазрт ирҗ харһхла, тегәд алңг боллго яах билә? 
- Бадмла харһҗ. Менд келүлҗ, - гиҗ Анҗг Хардан келҗ өгчәнә. 
- Ай, Бадмла гивчи? Альд? 
- Ээ, Әәдрхнд. 
Цаһан генткн босад, адһсн бәәдл һарһад: 
- Хойрулн намаг штабд күргчктн, керг бәәнә, - гиҗәнә. Тигн өкәһәд нүкнәс һарад одв. Хар Анҗг хойр дахҗ йовна. 
- Чи, тегәд, кен болҗанач. Цаһан? - гиҗ Хар сурҗана. - Ода танд кен гихв. Эврән медҗәхговт. Хар, Анҗг тал хәләһәд, медвчи гисәр ергән заңһад шагшрв. Тер хоорнд штаб болад бәәв. Комбатын адъютант һазаһас орҗ ирн, майор ас зөв сурчкад, Бадм тал хәләһәд келҗәнә: - Үр комиссар, таниг әмтн күләҗәнә. Бадм босад дахад һарв. Цаһан, өмнәснь тосад хурһан урлдан көндлңнүләд, тагчг йовтн, гисн докья өгчәнә. «Ода эннь юн ааль болхв?»  гиһәд санвчн, Бадм ду һарч йовхш, һарад күрәд ирхлә, түдүкнд Анҗг Хар хойр сууна, күүндҗәнә. - Хара! Анҗаг! - гиһәд гүүҗ йовна. 
- Уй, Бадм … Бадм … Уй, Бадм … гилдәд үргәд, Хар Анҗг хойр босад өмнәснь адһв Залус һар-һаран авад, мендләд: - Харһад ирнә гидг эн, - гилдҗәнә - Ямаран бәәнәт? Цуһар эн-тер уга? Түүнәсн цаарлад, экләд мал-гер, хотн-хоша, өрк-бүл, ах-дү, элгн-садн, әәмг-алвт ямаран бәәхинь сурлдад, бичг-тамһ ирдгт орлдад, зәңгсәр көндәҗ йовна. Цаһан түдүкнд зогсад эдниг һәәхәд мусхлзад бәәнә Хар, күүкн тал эргәд хәләҗәнә. - Чи Бадм ирлә гиҗ юңгад эс … - Ирлү гиҗ бийстн сурсн угалмт. - Бидн юн гиҗ сүрдм, - гиҗ Анҗг орлцҗана. - Әәдрхнд харһла, менд бич гилә, - гиҗ ма хойран толһа эргүлҗ бәәлч. 
Цаһан Бадм хойр эднәр наад кеһәд инәлднә. 
- Чик, Цаһан, Цаһан меднә, - гиһәд Бадм маасхлзна. 
Увш һарад ирв. Анҗг Хар хойр мегдәлдәд, һаран толһадан күргәд, мендлв. Майор бас тигҗ мендин хәрү егв. Бадм өмнәснь тосад, Хар Анҗг, Цаһан һурвниг зааһад: 
- Чи медҗәнчи, Увш? Бидн малын тууврт хамдан йовлавдн, - гиҗәнә. - Таньлдтн! 
- Би эднич меднәв, - гиҗ майор келҗәнә -- Сән кевуд, зөрмг салдсмүд. Цергч Дорджиев түрүч болсн цәәлдәндзн тавн немш алва, - гиһәд Хар тал зааҗана. - Цергч Шонхоров танк хамхлва, - гиһәд Анҗг тал зааҗана. Тернь, гиҗгтә күүкн кевтә, чикнәннь хуух күртл улаһад, доргшан хәләһәд, һоснаннь хоңшарар һазр эрәләд бәәнә. 
Цаһана байрнь өөдләд одв. Тиглго яахмб? Анҗгнь 
- зөрмг, чадмг, чидлтә … Мел тигҗ санҗ бәәсн, - ода лавта илдкгдв. Түрүн дәәлдәнд орн, әәҗ-эмәл уга, танк хамхлна гидг, күн болһн чадшго. Үүнә нүднд Анҗг өсәд бәәнә. «Анҗгла әдлцх, теслцх күн альд? Анҗгиг нам сумн чигн авшго»  гиһәд санад оркв. Тиигн «сумнла наач болшго»  гиһәд, Анҗгнь, минь ода уралан ишкәд, өрчән сумна өмнәс тәвҗәх кевтә, күүкн ээмән хураһад, моһлцград одв. - Бә-әг! - гиһәд хәәкрх дурнь күрв. 
- Не, негл дам-дам харһлдан болҗ, кен негнләһән таньлдсн хөөннь, цуһар ортн, - гиһәд блиндаҗ тал майор зааһад, сурҗана. Бадм түрүлсн, наадкснь дахлдсн орад ирв. Майор дер дорас фляжкан татад авад ирв. Цаһан хала кружкд кечкәд, кениг ахлулдм гисәр эргүләд хәлән: - Бәртн! - гиһәд Хард өгв. 
Хар, кружкиг авад, дотрнь хурһан дүрәд өөдән цацл наадад йөрәл тәвҗәнә: - Не кезә болвчн улан чирәһәрн харһлдҗ, кен негән күндлҗ, хортан дарҗ, хәрү теегтән ирҗ хурад, дуңһру күцәд сууҗ, диилврән темдглҗ дүркләд, хальмг нерән һарһҗ, менд-мендсн йовхан эрий, -- гиһәд ууһад оркв. «Йөрәл гидг эн … Йөрәл гидг эн …»  гиһәд цуһар таасҗана. Майор, Кружкинь авн: - Та чигн нег буурл өвгн болҗ, малан ахлад сууҗ йовтн, - гиһәд ташр Хариг йөрән йовҗ әркәс кеһәд Цаһанд бәрүлв. Күүкн бәг гиҗәнә. Цуһар «уучк-уучк»  гилдәд шахҗана. Арһ уга, балһад орксн, хооларнь һал гүүсн болад, халу дүрәд, шатаһад йовад одв. Цань бәәсн хамг, гесн дотрк мел туугдсн болад йовна. Келхд, улани усн уулас бууҗ йовх мет, хаалһдан харһсинь хамад, тууһад авад йовна. Цуһар неҗәд бәрәд орксн, амнь халад, күр- күүндвр элвәд ирв. Сәәнәр таньлдҗана. Бадм Увш хойр хамдан өссн, нег селәнә улс болдган, эркн үүрмүд болдган келҗ өгчәнә. Алин һазра, кенәһән Хар Анҗг хойр бас, келҗәнә. … Ахрар, залу күүнәһәр хәәчлсн үстә, уутьхн нүдтә, альвн хәләцтә өкәр, шовһр шар күүкн асхнднь домбр бәрсн сууна. «Кеңкр»  гиһәд сергәһәд цокчкад, чикинь мошкад, сулдхад, хәрү чаңһаһад, дакн кеңкр-кеңкр гиһәд, көг орулҗана. «Көвүд, бийән яста, Күүкн эклн гиҗәнә. Көвүд …»  гилдәд хоорндан шоглад чигн бәәнә. 
Генткн домбр күңкнәд одв. Цокх дутман дунь улм деер һарад, дор-деер орулад шавдсн лаг-лаг гиһәд, эргнд мел әмлсн болад, серәд- сөргәд … Хурад суусн улс хамг тоотан мартад, урдк төвкнүн цага нәр-нааднд орҗах дүңгә бәәнә. Домбрч күүкнә зүн һарнь, берн болһниг бүрткәд, барун һарнь үй уга кевтә, нааран- цааран хойр хурдлад, бийнь гихлә цоксн айсан болн домбрин дун хойриг дахад, көвклзәд, өсрәд һарн гисн болад бәәнә: түдү дүңгә гииглг күн болх бәәдлтә. Өрчднь цаһан мөңгн медаль «Зөрмг төләднь»  гилвкәд, күүкнә альвн цоклһ дахад, цәс-цүс гиһәд одна. 
- Танк хамхлснднь өглә. Эндр полкд авч оч зүүлһсн, одахн энчн ирвә, - гиҗ Анҗг Цаһанд шимлдҗәнә. - Зәрмг … Зөрмг күүкн бәәҗ, - болҗана. Тер хоорнд домбр дуудад, доңһдад бәәнә. Генткн негнь келҗәнә: - Гиичнр, бостн! Гиичнр … - Илья, чи ман хойрт шав тусҗана, белдҗә, - гиһәд Бадм уралан һарв. Цуһар ниргүләд альх ташҗана. «Эдь виши! Авад од!»  гилдәд, чигн сүрә өгнә. Бадм йиринә биилдг, адһм угаһар һариг ик уухнд деләд, йовдңнсн болҗаһад, домбрин айс деер һарад чаңһрад одлһнла, сәәхнәр тошад эргәд, домбрчин өмн тогтн тусад үзүр өгәд, дакн цааранднь һарад, хәрү ирәд, бииләд бәәнә. Хойр-Һурв саамлад эргәд ташҗ бәәһәд, домбрин өмн элә болад делсн, хойр көлән семрн цокҗана. Тигҗ бәәһәд, өмнән, ардан үзүр өгәд, зүсн-зүүл ааль һарһҗ бәәнә. Домбр гихлә, бас аальлад, айснь тасрад уга болҗ одчкад, дакн чаңһрад, дакн тасрад, теңкән уга, «Ай, эн хойртн унтҗ одва, серүлтн! Авад од! Алдл уга цок! гиһәд сүрә өгәд альх татлдна. Бадм зогсад, Ильядан ирәд өгв. Өндр шар орс уралан һарад ирхлә, суусн хальмгуд:»  хәлә, хәлә «гилдҗәнә. Эн, хойр һаран селгәдәр деләд йовдңнсн болҗаһад, кенд өгдм гисәр энд- тендән хәләҗ бәәхнь Баатр орад ирв. Командир авч ирәд би өгв. Цааран давад, түдүкнд суусн Цаһанд күрәд барун ээмднь һаран күргәд оркв. Тернь босҗ йовна.»  Цаһан, бичә авгд! Үүлинь өг! «гиҗ Хар дән, гиҗәнә. Баатр бас босад һарч йовна. Күүкн көвүн хойр туслдад зогсад, экләд һаран делҗәх. Домбр авад һарад бәәнә.»  Үүлтә цокдг күүкмб? Цокх дутман айснь ца-цааһан җиңнәд … Намҗл чигн басл җилвтә цокдг билә «гиһәд санад зүн һаран әргәд авхларн зүн талан эргәд … эргн бийәрн голң-голң гиҗәх хорһн шамин герлд домбрчин чирә үзн көвүн генткн: - Намҗл! - гиһәд хәәкрәд оркв. Тернь сарвлзад:»  Баатр минь «гиһәд боссн болла, һәрәдәд, көвүнә күзүг теврәд авсн, дүүҗлгдәд бәәһәд бәәв. Домбрнь һаринь, Баатрин ар нурһнд зүлггдәд, чивхонь шүргх болһндан»  Җиңг «гиһәд дун һарад одна. - Медлго яһҗ бәәсмб?.. Медлго яһҗ бәәсмб?.. гиһәд күүкн саамлад давтад, Баатрин толһа иләд, үсинь нааран-цааран кеһәд бәәнә. 
- Харһни, бәәҗлм! Харһни бәәҗлм-гихәс нань Баатр чилн нань үг келхш. 
- Генткн,»  Цаачн әмтн «- гиһәд Намҗл шувтрад буув. Баатр энүг көтләд ормднь суулһв. Домбр саак кевтән, хәрнь улм чаңһ, улм серглңг, улм айста кевәр җиңнәд, домбрчин чирә, төгрг сарин өңг һарад, байрар дүүрсн, бийнь гинҗан цокад бәәнә. 
Көвүн чигн бәәсән һарһҗана. Көлнь хурдлад, домбрин айс дахад, күб-күб гиһәд өскә харһулад, селн цокад одна. Тигҗ йовад бийнь мел хавтаһад, һазрла-һазр болад мульҗад, ээм- далан хулькад, сурад-эрәд, зүсн-зүүл ааль һарһад, әмтн цуһар таасад, альх ташад, шаваш хаяд йовулҗ өгәд бәәнә. Цаһан чигн бас алдл уга дахад, хальгад, чичрәд-далвлзад чигн оркна, ууһар, төвшүнәр авад халяд чигн одна. Сөөни өрәл хол давсн хөөн тарад һарцхав. Анҗг Цаһан хойр, Баатр Намҗл хойр. Увш Бадм хойр, Эднд юн унтлһн бәәхв? Сөөни тес келәд, күүндәд, әр цәәлһәд бәәснь тер … Асхнднь отряд һарад йовҗана. Лейтенант Соловьев, һурвн салдс дахулхар йилһҗ авснд, Анҗг бас тусв. Байрнь дала. Бас нег сө, бас нег өдр хамдан йовна, бәәнә гидг ямаран? Намҗл, лейтенантд келхлә, диилчксн, «ода арһ уга»  гинә. Яһсн сән болх? Командирт келхлә яах? Иигәд сансн бийнь эмәнә. Тиигҗ баәһәд: «Дә көөҗ йовад ялм көөҗ гишңг, та цергч яһҗахмт? гихләнь би юуһан келхв? Бадм, күүкнә бәәх бәәдләр түңгинь медв. Гүңгр гиһәд майорт үг келсн болла, тернь лейтенантд закҗана: - Тавдгч кү автн, цергч Насуноваг, - гиһәд Намҗл тал заав. Тигн, часан хәләһәд: - Цаг болчква, - гиһәд Увш көндрәд һарв. Хаҗүднь Бадм Илья хойр, арднь отряд … Уланас һарад: - Не, болҗ, - гиһәд майор зогсв. Бадм Увш хойр һар-һаран авад, кесг саамлад мендлв. Дарунь Илья һаран өгәд, Увшла мендлв. Генткн, Увш Бадмиг тач авад хойр халхаснь селн үмсв. - Менд харһий, - гиһәд майор дакн цуһаралань, күн болһнла, һаринь атхад, мендлҗәнә. - Дәәнә хөөн хүрмән кехм. Бидн тадн тал әрк зөөх, тадн чигн манахст әрк орулҗ ирх … - Тигҗ келәд Анҗг Цаһан хойр тал майор заав. 
- Менд йовтн! 
- Манд харһий! 
Отряд салсн болла, харңһула негдәд, уга болҗ одв. 
Лейтенант Соловьев, Бадм, Илья һурвн өмн йовна. Эднә арднь, нурһнднь әмтнә көлин ә һарад, кииһән авснь соңсгдна, хая-хаяд хүүрә шарлҗна бут ишкгдәд, шард гиһәд одна. Эргнд тагчг. 
Увш, Нимтр хойр кесгтән зогсад хәләҗ бәәһәд, хәрү һарв. Үг, күр уга. Хойрулн чигн тер йовад одсн хөрнә хүв - җирһлинь, ямаран дүңгә әәмшгтә, күнд көдлмш теднә ээм деер ачгдсинь, юуһинь нуухв, кемр нег юмн болхла, әмд һархас әмән өгхнь өөрхн болхинь, тоолҗ-ухалҗ бәәнә. 
30. 
Сөөни бийднь йовад ик уланд күрч ирв, фронт хол ард үлдв. Өдртнь амрч авчкад, лейтенант Соловьев әмтән дахулад хәрү һарчана. Отряд цааран йовҗана. Нег - негндән үнн седкләсн амулңгинь эрҗ, йир халунар мендлҗ эдн салҗана, кесг саамлад һаран авлдад, атхлдад бәәнә. Дөрвн хонгт отряд йовад оркв. Улм гүүдәд, немшнр эзлҗәх һазрар орҗ ирх дутман, әәмшг икдәд, йовдл күндрәд йовна. Эннь бичкн отрядт әвртә гидг шүүвр гих кергтә. Түрүн өдрәсн авн хотан тач йовна. Тиигдгнь бас учрта. Ормдан күртл кедү йовгдх? Тенд күрч ирхлә ямаран болна гихв? Цаадк-наадкинь йилһәд, хамг тоотинь медәд автл, кесг цаг чигн кергтә болад бәәх. Күүнлә юн эс харһхв? Мууһинь тоолчк, сән бийнь ирәд бәәх гидг. 
Иир саглҗ йовгдна, тиигчкәд нурһлҗ сөөһәр. Хотн - селән харһхла, холаһар эргәд, хаалһас уухнар һардна. Тер бийнь энд-тенд автомат дарҗгнад, сөөни төвкнү эвднә, әәһәрнь нохас ярглдад одна. Дакад тагчг. Харулчнр болх өңгтә. Тегәд чигн әмд бийнь ут хаалһ, эргә- дуһра йовтл, улм угтна. 
Сөөни дуусн йовчкад, әр цәәхин алднд хотхр, улан харһхла орҗ авад, хамхул-юм цуглулад, неҗәд нүк кеҗ авсан бүркәд кевтнә. Харул эрк биш тәвгднә. Энүг уга болшго: Командир, комиссар хойр бас селгәһэн алдхш. 
Зурһадгч сөөдән әмтн зөвәр цуцрад, муурад бәәв. Командир комиссар хойр хоорндан зөвчләд, өр цәәх зөвәр хол бәәсн бийнь, амрлһ өгйә гиҗ күүндв. Ода чигн йовх дала. Чидл- гүүдлән бас хадһлҗ, әрвлҗ йовх кергтә болҗана. Яшкуль ард үлдсн, Цаһан Усн-өмннь, болв энүн күртл зөвәр бәәнә. Тенд күрчкәд, Хар толһан хаҗуһар Лола, Элст хәләҗ һарх. 
… Бамб цецг харулд һарсн бәәнә. Харул гидгнь - захд кевтчкәд, унтл уга хәләх керг болҗана. Эргнд мел тагчг, дүңг-дүлә. Өрлә нөр ямаран әмтәхн? Элкн унтад, авад унад бәәнә. Болв, харулд бәәх күүнд унтх биш, үрглх биш, нам нүдән агчмд аньҗ болшго. Тесх кергтә. 
Генткн, альхна эрән үзгдәд, өр цән гиҗ йовхнь, күүнә көлин ә һарсн болад одв. Эн доран хавтаһад, хамхулан ясад, хоорндаһарнь шилтәд хәләҗәнә, кииһән авчахш: эврән аль күүнәй? Энд эврә альдас ирдмб? 
Суулһ бәрсн күн давад йовад одв. Тиигн гихнь, арвн-арвн тавн ишкм дүңгәһәр җим хаалһ һардг, түңгәр хотхр дотрк худг тал оддг бәәҗ. 
Одак күн одн заңһ дарҗана. Халун һаңһд хагссн заңһнь яхлад-яалад, худгин амнд суулһ цокгдад, харҗңнад, дарунь «шал-шал»  гиһәд савд ус кеснь соңсгдҗана. Удсн уга, дакад әмтн аашна, дала ә һарад йовна. Сәәнәр, чикән өгәд чиңнхнь, йилһрәд бәәв - немшнр. Дарунь бийснь үзгдәд һарад ирв. Хошад суулһ бәрсн, гүңгр-гүңгр гилдәд, намрин тарһн нуһсд кевтә хойр талан нәәхлн-дәәвләд, «геңгр-геңгр»  гисн залху йовдлар эвШәлдәд аашна, һацата кевтә, тедн мел туслцад ирлһнлә, комиссарин хаҗуд кевтсн Баатр сүркләд авб. Тернь, кииһән әрә авчах Бамб цецгд, босад хәәкрснәс дор болҗ медгдв, дотрнь мел киитрәд одв. Адһад, элмриг түлкәд серүләд, нудрман үзүлҗәнә. Тернь, нөөрмү күн медҗ өгхш, нам боохар чигн бәәх өңгтә. Бадм һарарн заңһад кевт гиҗәнә. Ода юн кевтлһн бәәхв, серҗ одва, бас немшнр тал нүдән өгсн бәәнә. - Давба! - гиҗ Баатр шимлдҗәнә, - Гранатар эвшәҗәсн аминь бөглсн болхнь … - Чини амичн бас бөглв гиҗ гем уга. Сүркләд, хорҗңнад, тигтлән эврәннь герт, ээҗиннь өөр бәәхшч. - Медсн угав, комиссар. Дакҗ тиим алдг һарх уга, үгән өгчәнәв, - гиҗ Баатр келҗәнә. 
- Медсн угав … Медсн угав … - гиҗ комиссар дураҗана. - Медә бәәҗ кехлә, тегәд юн болх бәәсмб? Шүрүлкәд, уурлҗахнь чигн, наадлҗахнь чигн медгдхш. Юн наадлһн бәәх билә? Тиим юмнд наач болшго. Терүгинь Баатр тоолҗана, дакҗ ә һархш, тагчг. Өдр ирвәс, уралан йовх дутман, күн түргн цуцрна. Ээмчләд үүрсн хош улм күндрәд йовна. Күзүндән өлгсн автомат, бүстнь йовх бичкн күрз үүрсн дәр-сумн, хот-хол цуһар негдәд, чидллә телгдәд одна. Болв йовх кергтә. Цаг үрәҗ биш. 
Комиссар күн болһниг онц шинҗләд, хәләһәд йовна. Кен чигн әәсн-ичсн, седклнь салврҗ, зовснь медгдхш. Иим улсиг диилдг чидл уга гиҗ күүнә иткл немгднә. Келхд, Очра Санҗ, багш көвүн. Күнд һос өмсҗ, ут хаалһд йовҗасн биш, өскәһән авчкҗ, һоснь зүлгә-зүлгә йовҗ, тернь устад, хаһрад, илҗрҗ. Зөвүрнь әвр болхгов, тер бийнь гидг гиҗ ду һарчахш. Ирн, һосан таальҗ хаяд, невчк хагсад көрс бәрх гиһәд өдрин тес көл нүцкн бәәнә. 
Һарад йовх цаг ирҗ йовна. Хавтхасн бичкн альчур һарһад, адһм угаһар эвинь олад, тер шархан көвүн ораһад, деерәснь цуглаһар цуглад, һосан татад өмсәд оркв. Тигн босад, өвдҗәнә, нүднь бүриһәд, күмсгнь буугдад, чирәнь атисн болад одв, тер бийнь мусг-мусг инәнә. 
- Би болув … - альдаран чигн йовхдан белмб! … - гиҗ келәд, нам тер көләрн нег тавшад авб. Цуһар энүн тал бүлән нүдәр хәләв. Иим нөкд кезә чигн мууһан күргшго, ацан болшго! Командир чигн, комиссар чигн хаҗудксан келсн үгәрн, кесн кергәрн үлгүр үзүлнә. Хойрулн цуһаргаснь эрт босна, ора кевтнә. Әдлдән харулд һарна. Болв эдн бас цуцрад, муурдгнь бәәнә, тиигтлән төмр биш. Зуг терүгән медүлхш: секгддг-дерглңг, наач-инәч. Эн хойр тус-тустан, дораһар нег-негән бас шинҗлнә. Хамдан нег өдр йовчквчн күн медгдәд бэәнәм. «Командир цөн үгтә, болһамҗта, ухата болдг залу»  гиһәд Бамб цецг санҗана. «Комиссар сән. Иимләнь - уснас чигн хүүрә һарч болх»  гиһәд командир таасҗана. 
Әмтн цуһар комиссар деер унлдад бәәнә. Эннь бас мел теднлә хамдан, теднәсн салхш. Эвнь харһхла, тал дунднь сууһад авчксн, күр кесн бәәнә. Тернь учрта. Соньн, серглцг күүндвр гисн ут хаалһиг ахрдулдг, зовсн цецгиг амр адг зөвтә Энүгинь Бамб цецг меднә. Тегәд, арһул, арһул, шимндәд гишңг келҗ-келҗәһәд таслад, кемр нег ә һарсн болад одхлань чиңнәд, цаарандь экләд, күүндәд орад одна. 
Юуна тускар күүнддг болвчн - фронтд юн болҗ йовхиг, эврә селән, хотна тускар, төвкнүн цаг сергәвчн, дәәнә хөөн ямаран болх гиһәд күүндвчн, Бамб цецг чадмг кевәр күүриг, кергтә хаалһднь орулна. 
Цуцрсн улс тигәд оркхлань чаңһрад, толһаһан өргәд, үүрсн хошнь гиигрсн болад одна. Цуһар комиссар талан дуран - өгч хәләнә, дурана, - игҗ, ут болчкад күнд хаалһд, эс медсн болад йовна гидг - ик чидл. Чадмг-дасмгнь орҗана. «Эрин сәәг хаалһд мед, эмин сәәг- гертнь мед»  гидг тер болҗана. 
Нәәмдгч сө. Өр цәәх болад уга, ода чигн кесг цаг бәәнә. Отряд һазртан ирчкв. Командир комиссар хойр онцлдад, кесгтән күүндәд, цааранднь яах зура кеҗ авчана. «Ормдан күрчкәд, шинҗләд, ю-күүһинь йилһәд, тегәд, эврән медтн. Күцәх төртн ил. Сагар бәәтн, бичә адһтн, болһатн»  гиһәд, йовх деер Григорий Иванович келсн, уханас һархш. Тиим, адһснас ирх юмн уга. Кевтнь эргндән медҗ авх. Тер төләд сән бәәр олх кергтә. Зуг - харңһу. Өр цәәхиг күләх болҗана. 
Хулсн-зегсн дотр, хүүрә, һазр олҗ авад, отряд кевтнә. Ормдан ирчксн, күнд хош ээм деерәс буусн, ут хаалһ чилсн-ик байр. Тигчкәд, шулуһар керг эклх гисн седкл өргмҗ орулна. Керг боллго! Юуни төлә эдн ирсмб? Болв кергәс нөр ахлҗ йовна. Шимндәд, ю-кү келсн болҗала, тагчг болҗ одцхав. Командир комиссар хойр хулсна захд кевтнә. Әр шарлад ирв. Эргнд ямаран һазр, юн- күн бәәнә, тер тоотинь шинҗлҗәнә. Йир әмтә- киитә юмн бәәхнь медгдхш. Өмннь бичкн толһа үзгднә. Хулсн-зегсн хальч болх - негдвәр, хойрдхла - цааһас, толһа һатцас, кенчн - үзшго. Тернь сән. Болв тентл хаҗуһаснь үзх-угань медгдҗәхш. Тигхлә, бас шинҗлх кергтә. 
- Би һолар тер хаҗуд һарад, хәләсв. Дакад, энүгичн гүн-хәәринь бас медҗ авх кергтә, эрк биш. Шахгдсн цагт орад, һарад бәәдгәр, урдаснь йилһчксн сән, - гиҗ комиссар келҗәнә. Командир зөв гиҗәнә. 
Тегәд, Бадм босад һарв. Терүгинь, һол һатлҗ тентл көвәд һарч йовгсинь күн медҗәхш. Медүләд чигн керг ута болҗана. 
Усн киитн. Орад одхла, түрүләд, халун махмуд заратрулат бийнь чичрсн болад, цааранднь иҗлдҗәнә. Хәрнь, кесг хонгтан йовдлд йовсн, көлсн, тооснд даргдҗ йовсн цокц гиигрсн болад йовна, һол гихәс, нәрхн, гүн чигн биш, болв бальчгнь әвр. Тер көвәнь бас зегстә, хулста. Һарч ирәд, кевтәд, энд-тендән хәләҗәнә, йир юмн медгдхш. Зуг хулсн-зегсн шуугсн болад, усн дотр хая-хаяд «шалд»  гиһәд одна. Меклә-хорха чигн биз, заһсн чигн гисн ухан орҗана. 
Йир тагчг, йир дүңг-дүлә. Арһул захл ад һарад, дакад кевтәд, дакад энд-тендән хәләхнь, юмн медгдхш, Саглх … Саглх … Нег күүнә цалдцг бүкл отрядт … тер хоорнд «нег темәнә хорһснд миңһн темән хальчлдг»  гиһәд үлгүр орад ирнә. Ямаран сәәхн! Ямаран төв! Бас нег өргүләд харвчкад, нег нүкн-хотхр болсн юмн өмннь бәәнә, түүнд күрс гиҗ санад, һазрла һазр болҗ хавтаһад, мөлкхин нааһар гүүһәд, орад ирв: «элвг зун метр хоорнднь бәәнә»  болад, утар татад кииһән авчкад, эргүләд хәләҗәнә. Хотхр болчкад хотхр: гүн, тигчкәд, ут, цааран йовад йовна. Дунднь бичкн-бичкн довң элвг, күн болһнд күртхмн. Арднь бултчкад, халдсн бийнь-тусан күргхмн. 
Хәрү һарч ирхлә, командир одак ормдан бәәһә. Эргндкән зурад авчкҗ. Дүңнәд, хоор- хоорндан кедү метр болх дүңгәһинь чигн темдглҗ. Комиссар, эврәннь шинҗлсн, үзсән келҗәнә, миниһәр болхла, һолын хойр талаһар бәәр кехм гиҗәнә. Тер тоотлань командир зөвшәрв. Тегәд, иигҗ шиидҗәнә отряд доран бәәрлх. Яһвчн, бичкн болвчн, толһа хаҗуд бәәнэ, харул тәвхлә дөрвн үзгтән харгдх. Тер хойр армиг белдәд авчкх, окоп, блиндаҗ авцта нүк малтх, кемр халдх болхла, кевтәд хаһад бәәх болҗана. - Не, тернь тер. Бәәрн му биш, - гиҗ келәд командир саналдв. Комиссар медҗәнә: бәәрн- бәәрәрн. Ик көдлмш, җаңһртань - талдан. Элст орулх кергтә. Тенд юн болҗах, яһҗахинь медх кергтә, кү йовулх … Кениг? Балһс сәәнәр меддг, болһамҗта кү йовулхла сән болх гиҗ күүндәд, эднә шүүвр хойр күүнд тусв. Негнь - Мелютин, һуч һарчксн наста, олн җилд зург цокдг ар көдлҗәсн, балһсиг биш, таңһчиг кевтнь меддг, эс одсн нег чигн хотн уга болх. Наадкнь - Аранов Эрдни - баахн көвүн. Дән эклсн җил шиңкн арвдгч класс чиләсн, комсомолец, истребитель болад, балһсан харсад, хамгин сүл әмтнлә һарсн, Элстиг негн күртлнь, тавн хурһнлаһан әдл меддг болҗана. Командир комиссар хойр иигҗ күүндҗ суухнь, Ме лютин күрч ирв. Зөв сурчкад, келҗәнә: 
- Йиринә балһсн тал кү йовуллго бәәшгот. Намаг йовултн гиҗ танас сурҗанав. Өрк-бүлм үлдлә. Гергм күнд болад, дахҗ һарч чадсн уга. Нам юн-күн болсинь медҗәхшв … Мини герм чигн айта һазрт бәәнә. Ардаснь ирәд орхла, нег чигн күн медшго. Даалһвр ямаран болвчн күцәхв. 
Тегәд, асхлад, нарн сууһад харңһурхла, Мелютин йовх болҗана. Энүнд нег хайг командир өгчәнә. Үңгәр хәәһәд одад, күүнлә харһх. Харһхларн, - басл күчр халун болҗана, - гих. Тигхләнь, кергтә күн болхла: «Халун ода эс болхла, кезә болхв?»  гиҗ хәрү өгх. Тегәд, тер күн хамг тоотиг келх зөвтә. Кергнь минь тер. 
Мелютин йовад одв. Командир Арановиг дуудҗана. Ирхләнь, зөвәр сууҗаһад: 
- Эрдни, балһс орх керг харһҗана, - гиҗ келв. Тигхләрн, тернь төвшүн кевәр, дән-даҗг уга цагинәр, келхд, Элстд гүүҗ одад, тиим күүнлә харһад, иим үг келәд, хәрүһинь авад ир гиснлә әдл болҗ һарв. 
- Йовх, үр командир, - гиҗ Эрдни хәрү өгчәнә. 
- Көвүн, бичә адһ, болҗ командир келв. - Цагнь тиим эврән медҗәнәч, Мелютин йовҗ одва. Эн селәһәр одх. Чи болхла, балһсна цутхлңг һазрар … Таньдг, итклтә күн бәәнү? Эрдни тулҗаһад, - бәәнә … олдх … - гиҗәнә. Тигхләнь, тагчт суусн комиссар орлцв: - бәәнә … олдх - гиснчн оң-оңгдан … - Бәәнә, бәәнә, - гиҗ көвүн адһҗ хәрү өгв. Командир, комиссар хойр босад, көвүнә һар атхв: «Саглҗ йов … Хәләҗ йов …»  - Түрүн гиичнр йовад одв. - Комиссар тигҗ келәд, чик гедргән хәләһәд кевтв. Деер оддуд чирмнә. Көндрх болһнднь, доран делгсн хулсн шарҗңнад одна. - Э, э, йовад одв, - гиҗ командир давтв. - Ардан зәңг өгх кергтә. Бүтн-бүрн һазртан күрсн, түрүн гиичнр золһсинь, - тигҗ келәд эн панр шатаһад, адһад цөн үг бичв. Өөрнь Цаһан эврәннь «өлг-эдән»  делгәд орксн экләд, татасн цег хойраг «тоңг-тоцг»  гиһәд йовулад бәәнә. Йир серүн: салькн сер-сер гинә, өөрхн бәәх усна ур бас серү татна. Сарин чилгч болсар, харңһу. Кесг хонгт йовад орксн махмуд бутрад, энд-тенд өвдсн болад, унтх дутман нөр күрәд, күн залхурад бәәнә. Командир, комиссар хойр тагчг зогсҗана: - Не, кевтий, амрий, - гиһәд блиндаҗ болсн нүкәр орв. Тер дарунь хойрулн унтҗ оч. Генткн, нөр дотрнь күн чигчәд-түлкон болад бәәнә. Илья өсрәд босад ирв. Харулч. Шимндәд, келҗәнә: «Мөртә күн аашна, өөрдәд күрч ирвә, соңсгдад йовна»  - Альд? - гиһәд автоматан татад авчкад, түлкәд Бадмиг серүлҗәнә. Цуһар серәд уралан ширтҗ йовна. 
Удсн уга: Яһва? Юн болва? Камб? гих хоорнд, күн аашна, адһад йовна. Эрднь! 
Эн ирн, командир комиссар хойриг иигәрән авч һарад, келҗәнә, зәңгнь сән биш: «Мелютин бәргдсн өңгтә»  … - Яһҗ медвчи? - Теднә һазаһас машин һарад одва. Эврән үзүв. Таньдг гертән орн һарув. Тегәд адһад, нааран … - Нань юн зәңг бәәнә? - гиҗ командир сурҗана. Хәрү өгх хоорнд: - Хамг - юман бел кеһәд, бедртн, йовхм … Орман сольхм … - гиҗәнә. - Кесг активистнр бәргдҗ. Зөвәр тагчг сууҗаһад, гүүнәр татад саналдчкад: - 
- Удадҗ ирвдн, удадҗ! - гиҗ командир келәд, аралдв. 
- Ода яһнач? Бас боллго йовим, - гиҗ комиссар хәрү өгәд босв. Командир бас босв. 
Һолын көвәд серун. Арһ уга, хувцан таальх кергтә. Илья Бамб цецг хойр нүцкләд, хувцан, автомат, гранатан толһа деерән авад усар орв. Наадкснь дахлдҗ йовна. 
Тентл көвәд һарчкад отряд һол көөһәд зөвәр йовад оркв. Тигҗ йовад, хаҗиһәд, ик гүн хотхрар орад ирв. Күн болһнд сәәнәр, гүүнәр окоп малтҗ авх заквр өггдв. Харул тәвчкәд, дакад, амрчана. Эргнд мел тагчг, ә-чимән уга. 
Командир комиссар хойр дакн-дакн Эрднәс зәңг сурад бәәнә. Зәңг болвас му: тонсн, алсн, кудсн, бәрсн … 
- Түрүн ишкдлән игҗ эклнә гидг му, - гиҗ Илья саналдв. - Бәргдсн болхла, немшнр түңгәрчн ик шууга татх. Юн гиҗ санҗанат? 
- Миниһәр болхла, үр командир, теднәс түрүлх кергтә, - гиҗ Эрднь селвг өгчәнә. - Базрин өөрк, хот уулһна гер эс меднт? Тенд зуг немш офицермүд ирдгчн. Түнүг һал цаһан өдрәр шатаҗ үзх кергтә. 
Тегәд, Эрднь хәрү Элстд күрч ирв. Өр цәәҗ йовна. Хойр-Һурвн часд ядхдан күләх, олар офицермүд хотд орхинь гетх кергтә. Тер төләд, дакад асхни герүрн одх болҗана. Ирәд, арһул ардк терзинь цокхла, шил һатцас хәлән, үр күүкнәннь чирә, үмсн болҗ одв. Урлнь көдлснь үзгдҗәнә. Эс соңсдг болвчн «яһвчи»  ? гиҗ сурснь медгдҗәнә. Эрднь күүкиг төвкнтхә гиһәд, зөрц маасхлзад, ода «сек»  гисәр үүдн тал толһаһарн заав. 
Герүр ишкәд орлһнла: - Яһвчи? Күргдсн угай? - гиһәд шимндәд, күүкнә хойр нүднь һал асад, әәснь мел ил үзгдҗәнә. - Бичә ә, Пошта, бичә ә. Үлдс гиһәд үлдүв, - гиҗ Эрднь келҗәнә. - Чи нанд нег савин юм аль. Базр орнав. - Чи яһҗаначи? Тиигҗ наач болдв? Би одад ирнәв. - Уга, би эврән. Юмн болх уга. - Көвүн инәмскләд, авдр деер кевтсн хар сумк авад хәләҗәнә. - Эн нанд һәәвһә юмн бәәҗ. 
Һурвад гранатиг нег кеһәд холвад бооһад, бел кеһәд авч ирсән, герүр орх хоорндан, һаза дарад, хуучн башмг бәәсиг деернь хайчкла. Ода терүгән сумкд тәвәд авчкв, невчкн зуур, нег част болвчн, амрс гиһәд, дораһар ю-кү делгүләд, кевтв. Күүкн-үүдән өвсләд, базр хәләһәд ирхәр, ХООСН өрәл шил бәрәд йовҗ одв. Эрднь, кевтн үргләд, унтад, нам зүүд үзәд бәәҗ … Үүдн арһул җиигәд одв. Көвүн өсрәд босад ирв. Пошта үс авч, дә чанхар седҗәнә: - Базрт күн хәтәр. Немшнр чигн уга. Икчүднь хотан уухар йовх бәәдлтә, хошадар-һурвадар цувад- цувад ирәд бәәнә. «Энч нанд кергтә»  , - гиҗ санад, көвүн босад картузан дарҗ өмсәд, хар сумк авчана. Үүдн хоорндас күүкнд «Бичә ә»  гисәр чирмчкәд, инәһәд һарад одв. Уульнцд кун мел үзгдхш. Базрт ирәд эргәд, хәләсм болҗ йовад, бичк-бичкнәр боодглсн көк манурсн ас хойраг авад, сумкиг амнд сарвалһад унҗулҗ тәвәд, аңхун дүрәр һарад йовб. Һазаһин үзлд йиринә өрүн болһн базр орн гиҗ дасчксн күн. Болв дотрнь «җиг-җиг»  гиһәд, бийән бәрәд йовсн бийнь болхш, махмуд чальтаа, чичрнә. Эн үкәд-тасрад одхв гиҗ әәҗ йовхш. Харшлад, төр күцәгдл уга бәәчв, тер цагт ичкевт, үүрмүд юн гиҗ санхв гисн уханд авлгдҗ, дакн-дакн санад, тоолад … хаша эргәд һарад ирв. Хот уулһна герин хар турваһар үүлн көк утан өөдән паанцглад бәәнә. Көвүн уульнцин тер хаҗуһар адһад, герәс давад һарад одв. Дотрнь кесг күн бәәхнь терзәр үзгдв. Зүркнь дут-дуг гиһәд, өрчднь багтл уга бәәнә. Ардан хәләхнь күн уга. Өмнәснь бас аашхш. Эрднь доран эргәд, хаалһ давад, гер тал өөрдҗ ирн, түрүн терзәрнь негәг шивәд оркв. Өкәһәд хурдлад дарук терзднь күрәд, бас негәг шивчкәд, одак хашаһан эргәд һарад ирв. Дакн базрар орад, түүнәсн Поштан тал адһҗ йовна. Иигән ирхд амр. Ик уульнцд нег захарн тулсн, бичкн, ахрхн эрәд, далд бәәсн деерән, күнь цөн. Көвүн әәмәд, адһад, нам ардан юн болҗасинь чигн медҗ йовхш. Күрҗңнсн, лугшсн болла, яһва гихв? Герәр орад ирсн бийнь - төвкнҗ болхш. Бәәсн бийнь мел «дал-дал»  гиһәд, нам һарнь чичрәд, ааһта цә цальгрн гиһәд бәәнә, Күүкн сурн гисн бийнь, эмәҗәнә. Йиринә нег үүл татснь медгдҗәнә. 
Зөвәр сууҗаһад, Пошта көдлмшдән һархар белдҗәнә. Эн типографийд үзг түүдг бәәсн, немшнр газет һарһх болад, эдниг гер-герәрнь йовад күчәр тууһад цуглулад, көдлдг кев. Эс көдлхлә - үкл. 
- Арһ уга, альдаран одхв? Кендән келхв? - гиҗ күүкн Эрдньд зарһ бәрн бәәҗ, хувцан өмсҗәнә. 
- Учр уга, көдл. Хәрнь сан, тусан чигн хальдах, - гиҗ көвүн келҗәнә. 
Пошта, гериннь үүднд их хар өнс тәвчкәд, йовҗ одв. Типография базрин өөр, цутхлңгд бәәдг. Өөрдәд, ирҗ йовхла, буута улс дала арвалдад бәәнә. Күүкиг нег немш зогсаһад, цаас сурҗана. Үзүлхлә, зөвәр эргүләд хәләҗәһәд, йов гиһәд заңһв. Күүкм цааран һарв. Көдлмшт күртлнь дакн хойр дакҗ цаасинь хәләв. «Ода юн болад одсмб? Одак нег юм кечквә, йиринә»  гиҗ санҗ йовна. 
Ирәд, ормдан зогсад, экләд көдлх хоорнднь, Аня, үр күүкнь, шимндҗәнә: - Цаачнь немшнриг каалад хайчкҗ. Хот ууҗатлнь терзәр гранат хайҗ гинә. Үксн улс олнҗ, шавтснь түүнәс даву. Мел ахлачнр гинә. Цаачн салдсмуд чик-чикән идлдәд бәәнә. Кү йовулхш, мел цаас сурад, хәләлдәд бәәнә. 
- Өдрәрий? - гиҗ эс медсәр Пошта сурв. 
- Минь одахн гинә. - Тер күн бәргдҗий? - Уга, үкснә цох! Бәрсн болхла, мана му нааснла оралдад бәәшголм! - Аня арһул кер-кер гиһәд дораһар инәнә. Өнстә бәәх күн яахв? Унтс гиһәд, Эрднь бешин ард орад кевтв. «Яһв гилчи? Медсн болхнь»  гиһәд уханас һархш. Сөөни дуусн нүдән харһулад уга, удхш унтҗ одна. Генткн нөөртнь «хард»  гисн болад, көвүн серәд ирв. Тагчг кевтнә. Күүкн орн, энд-тендән хәләхлә, уга. Ик хорад бас уга. «Яһла одакч? Шулм болҗазго энчн?»  гиһәд хувцан тәәльҗәхлә, тернь инәһәд, бешин ардас һарад, нүднь шу гүүһәд хавдрлад, бәәҗ, нухад зогсад бәәнә. Күүкн уралан ишкәд, Эрдниг халхаснь үмсәд авб. 
- Ханҗанав! … Икәр ханҗанав! … Зөрмг юмн энтн! … - гиһәд бас нег үмсчкәд, соңссан кевтнь келҗәнә. 
Көвүнә байр теңкән уга, зуг терүгән бичә медүлс гиҗ санҗана. Нуухар седҗәнә. Күүкн сурҗ чигн бәәхш, тактан бийнь медҗәнә. 
Пошта цөн өндгн бәәсән чанв. Хойрулн сууһад идҗәнә. Генткн, көвүн шир бәәх угаһинь сурҗана: 
- Школд мел юм зурад йовдг билч, үлдсн. 
- Ода дакад ю татхар бәәнчи? Би чамас йосндан әәҗәнәв, Эрднь, иигә бәәҗ … 
- Чи дакн көдлмшт одхч. Көдлмш уга би ю кехв? 
Невчкн зуур зурҗ үзнәв. Нанд асхн күртл йиринә һардг арһ уга, - гиҗ көвүн хәрү өгчәнә. 
- Уга болҗ одчкад, асхн генткн орҗ ирвч. Дакад йовхар седҗәнәч. «Альдаран? Кен тал? Эн хамган кенлә кеһәд бәәнәч? Келхичн, харһҗ нам хойр амн үг күчңдәд угавдн, - гиҗ күүкн өөлҗәнә. - Кенлә би кех биләв? Хасрин «Өнчн бөк»  эс меднчи? Би бас … - гиһәд-көвүн босад күүкн тал өөрдәд ирв. - Кишгосиг көөхлә күүндх цаг дала һарх. Эдн бәәҗ юн күүндвр бәәдв? - Тигн Эрднь күүкиг теврәд үмсәд, суусн ормаснь өргәд, хойр-һурв дакҗ хүрүлв. Яһнач … Әрлһә … - гиҗ тернь шимлднә. Бийнь көвүг күзүдәд авсн, уңһахар седдг болвчн унҗ өгшго дүңгә. Таасгдҗана, «һош-һош»  инәһәд бәәнэ - 
Пошта дакад йовҗ одв. Эрднь арднь невчкн зуур сууҗаһад, босад зөвәр эләд цаас белдәд, чиркд ус кеҗ авад, ик-ик үзгәр дарс - алһад зурҗана: «Хар керәс үктхә!»  гиһәд хар ширәр, «Улан һәрднр менд болтха!»  гиһәд улан ширәр барлад оркв. Невчкн зуур сууҗаһад дакад бичҗәнә. «Хальмг! Чини хортнчн - немш ал энүг! Болҗана, эднән н аавчн ик юмн гиҗ санад, өндәһәд, хойр һаран деләд, суняһад, нурһан тинилһәд йовҗаһад, бешин ард орад кевтв. Нөр ханҗ одсн, унтх дурн күрчәхш. Босад, ик хора тал одад, дегтрмүд заагас шүүһәд хәләҗәһәд, «һашута цагин үнниг»  авад, дакад бешиннь ардаһур орв. Зөвәр умшад орксн цагт, Пошта аашхнь соңсгдв. Энүг ирхлә юн умшлһн бәәдв? Дегтрән хаҗудан оркчкад күләһәд кевтнә. Күүкн орн йовҗ үүднәс: - Ямаран бәәнәч? Һанцардҗ бәәхшчи? - гиһәд хаҗуднь ирәд суув. Сө болхас одачн эрт. Тегәд эн хойр кесгтән күүндв. Күүкн яһҗ энд үлдсән, газет һарһх болад көдлә бәәтлнь, немшнр күрч ирсинь, эк- эцкнь Лага орсн, тенд бәәхинь келҗәнә. Элстиг үлдәһәд һархдан харһҗ эс чадсан, мендән келлго одсан Эрднь бас цәәлһҗәнә. Үзг- үзгтән дурндан гүүлдҗ йовхм биш, әмтнәс салҗ бас болшго, тегәд хамгин сүүлд, цухрҗ йовх церглә хамдан һарсан келҗәнә. Түүнә хөөн тенә-мона йовҗ нааран ирсн болҗ һарчана. Лавта үнн халхан секҗәхш. Иткдг, дурлдг болвчн, келх - бәәнә, келшго чигн бәәнә. Генткн өндлзәд хәләчкәд, беш деер харсҗах цаас үзәд, босад одад умшчкад, күүкн толһаһан нәәхлүлҗәнә. Нүднь - хойр шам. - Ода эднән яһначи? - Яах билә? Наанав. - Кезә? Цаачнь … - Сө юуни төлә болдви? 
- Сагл, көвүн, сагл … - гиһәд күүкн толһасинь иләд, Эрдниг таалад сууна. - Чи өрүндән базр ор. Ямаран болдгинь хәлә, - гиҗ көвүн келнә. … Уульнцсин харңһу хаҗуһар Эрднь йовад йовна. Күн медгдхш. Зогсад хәләхнь, чиңнхнь, тагчг. Арһул җивәд гишңг базрт күрч ирәд, адһад, хашан үүднә хойр ик бахн деер неҗәдәр нааһад - оркв. Тигн эй торл уга йовад, ик хотхрас давад, зах тал һарад, Элстиг зүн ам татад эргәд, кеерәһәр тустан отрядтан күрч ирв. Командир комиссар хойр күләсн бәәҗ. Көвүд чигн унтад уга. - Даалһвр күцәгднә, үр командир! Илья Бамб цецг хойр көвүнә һаринь авад атхв. Тегәд, һурвулн сууһад күүндҗәнә. Эрднь келнә, тер хойрнь соңсна. Бамб цецг мел амрхш: - Ай, иим арһта көвүн бәәдв! - гиһәд ээминь цокад бәәнә. Командир босв. Комиссар бас босв. Эрднь эдниг дахв. - Дәәч даалһвр сәәнәр күцәсндтн ханлт өргҗәнәв! - гиһәд командир келв. - Советск Союздан церглҗәнәв! - Комиссар, дарунь командир, көвүг теврәд, селгәдәр үмсв. 
31. 
Мелютина гер зөвәр гүн һорьхин амн деер Ширлдсн гишң бәәнә. Эннь, хаврар цасн хаальсн цагт дүүрхдән күрәд, өдр-сө уга усн түргләд, ташу тал гүүхләрн уулин һол кевтә хорҗңнад, кесгтән уста бәәнә. Ода хагсҗ одсн, дундаһарнь йовсн күүг кен чигн үзшго - һәәвһә юмн. Нег үлү - сөөһәр. Кемр эрк-дарх уга чирәцәд харһхла, эс гиҗ шишлң гетҗәхлә, нег үзгднә гихәс биш. 
Тер бийнь саглдго, бәәҗ болшго. Мелютин арһул, ә угаһар җивәд, невчкн зуур йовчкад зогсад, зөвәр дүңгәд чиңнҗ бәәһәд, дакад йовад, гериннь тус күрч ирв. Зүркнь авад һарад бәәнә. Гүрәнь луг-луг гиһәд, көлсн хара зөңгдән һарад, чирә деернь дусал дуссн мет, хойр халхарнь һооҗад бәәнә. 
Һорьхас һарад, кесгтән һазр дерләд кевтв, һазр, уурта бәәдләр, мел уугад, шуугад бәәсн болҗ медгднә. Дакад невчк уралан йовад, бариннь өөр ирәд, иргднь йовһн сууһад, кесгтән чиңнҗәнә. Йир юмн соңсгдхш. Герт күн бәәх, угань чигн медгдхш. Ода эдн яһва? Әмд-менд гихв, аль үкәд-тасрад одва гихв? Гергн … Күүкн - Ирочка … Бичкнь … Көвүн гилчи? Күүкн гилчи? Толһань дүүрң. 
Харһх, үзлцх гиһәд, әмд-менд бәәхинь медхүв гиһәд санхлань, байрнь өсәд, оошкнь өрггдәд, амар һарн гиһәд бәәнә. Уга болхла яһнач? Дотрнь киитрәд, бахлуртнь юмн хатурад, кинь давцхад, нүднь харңһутрад одна. Тегәд, автоматан шүүсн һарм дүңгәһәр атхад, улм өкәһәд, улм ширтҗ өмнән хәләнә. Тагчг. Хая- хая нохас хуцснь соңсгдна. Өмннь ниргәд оддг билә. Ода яһсмб? Аль үкәд чилсмб? Аль цагинь бас медҗәхмб? 
Кесг болад оркв. «Үүнд хонхар эс бәәхлә …»  гиһәд герүрн өөрдәд ирәд, зогсад, энд- тендән хәләчкәд, тоңг-тоңг гилһәд терв цокв. Ә уга, тагчг. Зөвәр болҗаһад дакад цокв, бас хәрү уга «Соңсл уга бәәхий? гиҗ санад, невчк чаңһар, кесг саамлад торҗгнулад авб. Тиигчкәд, терзин шилд чирәһән күргәд шахад, шаһалдна. Цаһан хувцта күн герин дунд торлзад одв. Тер дарунь шил һатцас бас шаһан: 
- Кемб? - гиснь соңсгдв. 
- Бив! Бив! Ганна! - гиһәд эннь шимндҗәнә. Ганна! Иигҗ һанцхн күн нерәддг. Тегәд, күүкд күн үүдн тал хурдлад һахань таальсн болла, Мелютин шурд орад одв. Харңһуд, бүлән хойр һарарн энүг күзүдәд, өрчднь шахлдад, шугшснь, шуукрснь чигн медгдхш:»  Ирвчи? «гиһәд давтад бәәнә. Залунь өргәд, бичкдүд авч йовх кевтә, хойр һар деерән бәрсн, герүр орҗ ирәд буулһв. Тернь беш тал хурдлад хустг хәәһәд, герл орулхар седҗәнә. Мелютин бәг гиһәд зогсав. Босад, орн тал өөрдәд, күүкән теврҗ үмсәд, нөөрмү бийинь һар деерән авад, иләд, таалҗаһад, кесг үмсчкәд, хәрү кевтүлв. 
Орна өмн бәәсн дүүҗңгд күн кевтхнь медгдҗәнә шуукрад, сүүкнәд бәәнә. 
- Кемб? 
- Көвүн. - Көвүн! - гиһәд сарвлзад, әрә үзгдсн бичкн чирәһинь идхин нааһар үнрчлнә. - Хувцан таашь, - гиҗ гергнь келҗәнә. - Уга. - Йовнчи? Альдаран? Юңгад? Эн тоотинь эс соңгссар, чикнәннь хаҗуһар йовулв. Саналдад, сууҗаһад: - Ганночка, ямаран бәәнәт? Зәңг - зә ямаран? - гиҗ Мелютин сурҗана. - Ям арн гихв, чи эврән үзҗәхшвч, - гиһәд гергнь саналдв. - Бәрә-бәрә бәәтл күн үлдҗәхш. Хот-хол уга. Андрсн тоотнь, күүнә мунь аҗрһ болҗах цаг … - Кен-кен бәргдвә? 
Ганна хурһ дарад келәд бәәнә - Генткн, Беленко гисн болад одв. 
- Кен? Альк Беленко? Бийнь менрәд, тавг дор пол бәәх угань медгдхш. 
- Беленко һанцхн бәәнәлм. Яһҗанач, эс медх? - Ээ, һанцхн. Мартҗаҗив. Һанцхн - гиҗ арһул хәрү өгв: «Зуг эн нанд кергтә билә. Ода яахмб?»  гих тоолвр амр өгхш. - Чи эндүрҗәвзәч, Ганна? Генткн хард-таш өгәд үүд цокҗана. Залу босад, орна көлд өлгәтә автоматан шүүрәд авб. Гергнь залу талан киисв. Арднь орад, бүсәснь авад, чичрәд бәәнә. Дакн күр-күр гилһәд цокҗана, хамхрхднь күргҗәнә. - Тааль. Эс гиҗ хамхлад орх эднчн, - гиҗ Мелютин келәд, автоматан үүднүр зөрүлчкәд, халдад ядхдан хойр-һурвинь уңһачкад үкс гиҗ санҗана. Тер хоорнд, сана авсн кевтә, орн деер кевтсн күүкән, дүүҗңгд бәәх көкүл көвүһән үзәд, сиинцүр һарсн гергн талан хәләчкәд, яахан медҗәхш. Эдн бас … Тигәд санад оркхла, ухань харңһутрна. Кенән келхлә - бас амрашго. Альд бәәнә, кедү кеннкен, ямаран зер-зевтә гиһәд нааклдх. Тернь бас зовлңг. Хамган ах зовлңг! 
Орад аашна. Орсар ээҗиг авад һарад бәәнә, юңгад тәәлҗ өглго бәәвч гиһәд, гергиг ээрч йовна. Толһа дотр ухан түүдгләд, негнь орад, негнь һарад … Гент ки «орһдул»  гиһәд келх санан энүнд орҗана. Тиигм цацу һар панрин герл бичкн моһлцг болад, гер дотраһар булһлад түүдгләд, Мелютинд ирәд тусад, чичрәд бәәв, 
- Бичә көндр! - гиһәд хәәкрсн дуунд күүкн серәд, чишкәд уульв. 
- Арһул келҗ болшгой? Күүкд әәлһәд … 
- Күүкд? - Шилвкәд, Савельев өрчднь пистул зөрүлҗәнә. - Бәргдәд эс бәәвчи? Доран эргәд, түдүкнд бәәсн гергн тал: «Герл орул»  гиҗ закҗана. Тернь әәһәд, чичрәд хустг олҗ чадхш, олад авчкад, шатаҗ чадхш. Хуһрад, унтрад, муудан орҗана. Хәләхлә, автоматта хойр салдс белн бәәнә. Немш офицер зүн һартан панр бәрсн, бас интүлтә зогсҗана. Савельев болхла, чавгинь татчксн, көндрхлә хачкх дүңгә. 
- Буучн альд? «Тер»  гиһәд Мелютин заав. 
Орна көлд бәәсн автомат авчкад: - Партисан? гиҗ немш сурв. Мелютин толһаһарн нәәхләд, уга гиҗәнә. Цергәс орһҗ һарсн кевтән, йовҗ-йовҗ, герәрн орҗ ирсн болҗана. Офицер икәр керглсн бәәдл һархш. 
- Худл! Худл! - гиһәд Савельев һалзурад, нер уга, - газетд бичдг, итклтә күн яһҗ орһдул болвчи? 
- Би газетд бичдг уга биләв, зург цокхас биш. Зург та чигн цокҗ, чадхмт … 
- Ду таср! Кенә зург цокхан сәәхн меддг биләч, - болад полицин начальник сүвәдән һаран түшәд йовдгнад, нег ормдан зогсҗ чадхш. Тиигҗ бәәһәд Мелютинә өмн одад, бүриһәд: 
- Зогс! Зогс! Чи партейн эс билчи? - гиҗәнә. «Иим үүл бәәдв, ода яһҗ уга гихв … Уга 
эс гихлә … Негл худл келсн хөөни …»  гиһәд эс ордг тоолвр уга. Болв келсәрнь керг эс авсар: - Орһдул болҗ йовх нанд ода юн парть бәәхв, - гиҗ хәрү өгчәнә. 
- Болҗ, болҗ. Бидн тадниг меднәлм, - гиҗ Савельев чигн цорхаҗана. Тана домбрин айст биилн гиҗ … Бос! Йовья, тенд йилһрәд бәәх! 
Тегәд, Мелютиниг авад һарв. Уульнцд белн машин бәәснд суулһад, удсн уга, гүүлгәд күрч ирв. Полицин начальник машинәс бун, полковник Вольфд зәңглҗәнә. Тернь уурта бәәсм «, аль яһсмб, керлдсн бәәдл һарчана.»  Орһдул бәрәд авчкад, сө хәәкрәд бәәх. Өрүндән цол уга кевтә. «Өрүндән»  гиһәд тернь телефоһан хайчкв. Сәәнд орхар йовсн Савельев, керүл соңсад, түүндән уурлад, ардан эргхләнь, Мелютин суусна, полицай бий талнь хәләһәд заквр күләҗәнә. - Мал, ю кеһәд мини ам хәләһәд бәәнәч! - гиһәд хәәкрҗәнә. - Яһдгинь медхшч и? Дүр! Онц хорад дүр! Дегд ууртан бүтхләрн нам көләрн тавшад авб. 
Шефнь керлдсн сананас һархш, уурнь тәвгдәд уга: «Орһдул бәрчкәд … Сө дуудад … Өрүндән … Ямаран гестапо гихви? Белн бәрәд авч ирклә … Уга, яһад чигн келәд бәг, би иткшгов»  гиҗ гертән кевтх полковниклә зүткҗәнә, нааран-цааран йовдшад бәәнә. 
Болв кедү һәрәдвчн арһ уга. Ахлачас давҗ болшго. Тегәд, хувцан таальад, пистулан дер доран дүрҗ авчкад, диван деер һарад кевтв. Кесгтән түүрчәд көлвр чөлә, дөр дииләд ирвә. Утар татад эвшәһәд, «өрүндән гихлә - өрүндән»  гиҗ давтҗана, унтҗ одва. 
Өрүнднь хот уулһна гер гүрмлә харһад, зурһан офицер үкәд, арв шахунь күндәр шатсн … немшнр ик-бичкн уга гүүлдҗ ирәд, мәәртҗ йовх хөд худг деер дарцдг мет коомрлдад, ниргәд бәәнә. Рихтер, чирәнь мел цаһан кенчр болҗ одсн, дегд әәмхләрн үг келҗ чадхш. Келхәс «хүвәр әмд һарув, хүвәр»  гиһәд давтад бәәнә. Шеф гестапо полковник Вольф күрч ирв. Рихтерлә мендләд: - Яһва? Юн болва? - гиҗәнә. 
Тигҗ сурлһнла Рихтерин нүднд хамт тоот цуһар экнәс сүл күртлән үзгдв: Ор ад ирхлә кесг күн бәәнә. Сул бәәрн үүдн тал үлдҗ. Сууһад, ямаран хот авхан сәәтр йилһәд уга бәәтл, генткн хард-таш гиһәд терзин шил җиңнәд одв. Хойр дакҗ лугшад хаһрсн болла, гер чичрәд, үүдн секгдәд одв. Рихтер үкс гиһәд стол дор унв. Таг сохр, юмн үзгдхш. Яхлад, яһлалад бәәдгнь теңкән уга. Һартнь цаасн йовна. Хәләхлә бәрҗәсн меню авад стол дор орсн бәәҗ. Түңгән дорнь хайчкад, мөлкәд үүднд күрхлә, күн уга. Яһдмб? гиһәд зөвәр тотхҗ бәәһәд, босад, хойр талан хәләхнь, юмн медгдхш, һаза төвкнүн. Зуг дөрвн үзгәс гүүлдәд аашх улс дала: салдсмуд, офицермүд бас … 
Генерал Гопри нурһан үүрчкәд, хора дотраһар нааран-цааран йовдгнад бәәнә. Үүнә өндр нурһнь өкәс гиһәд бөгдиһәд, чирәнь сомаһад, нүднь бульчиһәд, шу гүүһәд хавдрлҗ. Эс медсн күн сөөни дуусн ууҗ-ууҗ ирҗ гихм. Зуг энүнд уум дүңгә зав болсн уга. Ард-ардаснь телефон дуудад, Келкт, Чилгр, Яшкуль, Утта, 
Троицк - цуһар келнә. Келснь - кү төвкнүлх юмн болхла юн керг? Зертә-зевтә улс сөөһәр дәврәд, кесг салдсмуд, нег офицер алад уга болҗ одв … Яшкуль Элст хоорнд һурвн машин минлә харһад хамхрад шатв … Троицк алднд залһлдан тасрв … Зунда толһад зурһан частан дәәлдсн, һарунь ик … Перекрестный күүтрт бәәсн пост уга болҗ одв. Энүг кевтнь эн сө уга келчкиҗ … Генерал яахан олҗ чадҗахш. Кенәр ууран һарһхнь чигн медгдхш. «Одак цариг»  бас наар гисн - уга. Арвн минут болчкв. Арвн тавн. Ута! «гиһәд ирәд ормдан суув. 
Буурл үсән хойр һардад, стол деерән тохалдад, альхарн мангнаһан шахад гүрәгән бәрҗ үзхнь халун. Дархна алх кевтә мел тоцг- тоцг гиһәд бәәнә.»  Сө өдр хойрт һару ик биший, генерал? Кен нееһәд бәәнә гихв? Партизан … «гиһәд санчкад, чичрәд одв. Нүднь түүдгләд, орад күрч ирсн белнв гисәр, энд-тендән хултхлзад, ормаһад, терүндән улм уурлад сууна. 
Деернь Элст немгдҗәнә.»  Хәәрн офицермүд. Кесгинь таньдг - Миллер, Горбах, Штраус … гиһәд тоолад бәәнә. Заагарнь «хар керәс үктхә … немш чини хортн, ал энүг!»  гиһәд орад ирв. 
- Ямаран кишго нохас гинчи? Алдгинь би таднд үзүлсв! 
Үүдн секгдәд полковник Вольф орад ирв. Үкс һаран өмнән хаяд: «Хайль!»  гиһәд хәәкрв. Генерал нам боссн уга. «Хайль»  гиһәд утар татад, хамр доран һучнд оркв. Уурта бәәхнь ил, бүтәд яахан олҗ чадҗана. Полковникд суух санан дала болвчн, әәҗәнә. Мегдәһәд зогсад бәәнә. Генерал түңгинь үзсн бийнь, зогсг гиҗәх бәәдлтә, үг келхш. Яахв ода? йоснь тиим. Ахлачин дурн. 
- Не, шеф гестапо полковник Вольф, юн болсинь, яһсинь, ю кехәр бәәхән кевтнь көлтн, - гиҗ генерал закад доран эргәд бөөкәрн суув, хәләҗәхш. Тиигҗ, күцц нерәр, уүл-хамгинь зааҗ йир урднь келдг уга. Ода арсиг авхар бәәнә. Яһсн сән болх? Э, кел гиҗәнә энчн. Келх … Келх … Ю? гиһәд Вольфд яахнь медгдхш. - Герр генерал, партизанск кесг отряд ирсн бәәдлтә. Эдн дегц … - Эн тоотиг, полковник, танас деерәр меднәв. Ю кехәр бәәхән келтн! 
- Герр генерал, кеег төрмүд темдглҗәнәвдн, күцвәхлә 
- Болҗ! - гиһәд, хойр нудрмарн зерг стол цокад, көгшн генерал бичкн көвүнәс гииглг кевәр өсрәд босв. - Саак әмтәхн үгән келҗ эс йовнч, болҗ! 
- Герр генерал … - гиһәд полковник экләд авхла, Гопри дакн һалзурад, келүлхш. 
- Болҗ! Болҗ! Соңслав. Ода намаг соңс, - болад, ормдан одад суув. - Мини закврар, эндр обер-лейтенант Блюм, гауптманс Штейнкопф болн Штрипке һурвн, офицер нерән гееһәд, эңгин салдсмуд болв, Хулхт орҗана. Тенд әрмг урһаһад хәләг. Әрк махн хойрт авлгдад, ард бәәх улс яах билә, санамрдад, самһа бәәһә … ашнь тер. Партизанмуд теднә улинь тараһад хайчкв. Хәрнь, бийснь әмд һарснд күн алңг болхм. 
- Би таниг полковник, дууддгм: бас нег келҗәнәв, әрмг урһах һазр энтн биш. Танд өмннь бас келләв. Тегәд, эн хар мөртә теегт та диг-дара бүрдәх күн болҗахмт, аль угай? Эс гиҗ би Берлинд зәңглнәв. Тер цагт сән болх уга. Эс келвә гивзәт, хөөннь. Чидл күршго болхла, келтн. Эн нүцкн һазрт партизан бәрнә гисн юн күнд болхв? Тииглән Брянск ө-шуһу модн биш, Полесье биш. 
Цаарлх дутман Гопри номһрсн болад, дунь дор орад ирв. Энүгәрнь олз кеһәд, келс гиҗ, санад: 
- Герр генерал, йир яһад болвчн келситн күцәхвдн, - гиҗәнә. - Негнь бәргдҗ, одсн бәәнә.Хот уулһна герәс көлтә сурлһа авад угав. - Терчн гранат хайсмб? - Уга, Герр генерал. Терүг асхн бәрәд авчклавдн. Автоматта бәәҗ. 
- Асхн юңгад эс сурлһа авлат? - Орһдулв гинә, нань уг келхш. - Йилһтн. Партизан болхла, юн чилн эсвәр келүлҗ автн, - гиҗ генерал закҗана. - Әлд бәәдлинь медх кергтә. Медх! Шеф гестапо бийүрн ирн Савельевиг дуудв. Тернь телефоһар: «Тиньгр бәәнтә, полковникин зергәс»  гиҗәнә. Вольфиг зүүһәр шааснас дор болв, уурлҗана. Иим өдр, тиим наад бәрсн сурвр өгдг көгшн домбр гиҗ санҗана. 
- Чи намар наад кеҗәнчи? Юн тиньгр гинәч? 
- Уга, полковникин зергәс, наад бәрнә гисн юн билә? Би танла мендлҗәнәлм, харһад угалм … Полковник өрүн тер улс дунд Савельевиг үзсн уга. Нег захднь йовсн чигн биз гиһәд сансн бийнь зөрц: 
- Чи яһҗ намаг үздмчи? Немш офицермүд үкснд чини юн тер бәәдмб? - гиҗәнә. Генткн уурлад, чаңһрад: - Өрүн юңгад эс ирлч? Цуһар билә, һанцхн чи … - Полковникин зергәс, би медсн угав, Соңсад, гүүһәд одхла … - Чи тер партизанла негн болвзач? - Теңгр цоктха, яһҗаснтн энв, полковникин зергәс? Бийнь дотран мөргәд, чичрәд бәәнә. «Эднлә наадн му»  гиҗ санҗана, кезә чиләнә гисәр энд-тендән хултхлзад, келхм биш. Көлсн сар-сар гиһәд асхрад бәәнә. - Одак яһла?.. Э-э … Минь ода, нааран … Э-э … Вольф күүндәд чиләчкәд сууна, ухалҗана: «Яһҗ эклсн сән болх? Эшн түрүнд җөөләр, эвәр»  … гиҗ шиидв. Өндр шар орс өмннь, Савельев болн автоматан күзүндән өлгсн полицай арднь дахсн орлдад ирв. Полковник, көләс толһа күртл шинҗләд, хәләһәд оркв. Әәҗ-эмәҗәх чигн бәәдл уга, хәләцнь болһамҗта, бийән зөвәр сәәнәр бәрҗәнә. Зүн нүднь көкрәд, хавдҗ. «Савельевин ааль, эн тускдан һавц»  гиҗ санҗана. Болв амр Кемтрҗ өгх күн биш … Уга, уга, хәләх «Босад, полковник үүднә өөр бәәсн стул тал зааһад, суутн гиҗәнә. Залу терүгинь мел күләҗәсн кевтә, суув. Вольф стол тал одад, тәмк һарһад, адһм угаһар һал кеһәд татҗана. Татҗана гихәс, утаг амндан авн, хәру кевтнь һарһчкна. Эн йиринә бийнь татхш. Зуг цаг кергтә болхла, хая-хаяд тәмк нернә. Ода бас тәмк татсн болад, юуһар эклхән ухалҗана. Тер хоорнд залуг тәмк тат гиһәд өгч йовна, авсн уга, төрүц татдг күн биш болҗ һарчана. Полковник, саак ке-җилһн йовдларн, көлиннь үзүр өскә хойран полд әрә күргәд көвклзәд одад, ормдан суув. Полицай үүдн хоорнд һасн кевтә - нуһрх чигн биш, көндрх чигн биш. Савельев көлән семрәд бәәнә. Су гихлә киисәд одхм, зуг шеф керглҗәхш. Вольф хойр-һурв «саб-саб»  гиһәд татхнь утан Һархш, тәмкнь унтрҗ оч. Мөр кишг гисәр Түңгән өмнән оркчкад, Мелютин тал хәләһәд: - Не, келн бәәхн, соңсна, - гиҗәнә. - Кенә кен гидг күн, альдас альдаран, яһад, юн кергәр йовсан - Нуувр угаһар келтн. - Би Мелютин гидг күмб, - гаһәд залу экләд, кесгтән келв. Полковник тагчг: соңсҗах, аль эс соңсҗахнь чигн медгдхш. Сурлһа авсн күн бичнә гидг, нам өмннь цаасн чигн уга. - Тегәд, та орһдул болҗанта? Теднә чигн биш, мана чигн биш, - гиҗ Вольф сурҗана. - Аль хойрин хоорнд холькн цокад йовнт? Нүднь инәһәд бәәнә. Ямаран хәрү өгхинь күләҗәнә. 
- Ода юн гиҗ келхв? - гиһәд Мелютин - саналдв, - Холькн цоква гисн хаҗһр үг. Теднәс би зулад һарсн, тадн тал гиҗ, үнинь келх кергтә, ирсн угав. Өрк-бүлиннь менд медхәр йовлав. 
- Нөкдәрн олн күмстә? 
- Уга, һанцарн. 
Полковник сурвр өгчәхш, тагчг. Генткн эн босад Мелютин тал өөрдәд, дивана дерндг деер ирәд сун йовҗ: 
- Хулһн мис болад, манд читн ирх юмн уга, - йир җөөләр, йир эвлүнәр келҗәнә, - танд чигн ирх юмн уга. Манд цуһар темдгтә. Нөкдтн келәд өгчквә. Отрядас хамдан һарсн бәәҗт. Тагертән бәргдхлә, тертн энүг нааҗаһад бәргдвә …- Тиигн Вольф босад, стол деерәс оралһата цаас авч ирәд өгәд, ормдан одад суув. 
Мелютин, цаасинь авдг болвчн, секҗ хәләҗәхш, цааранднь ю келхинь күләҗәнә. Болв, «ода эннь юн болхв?»  гиһәд дотрнь шимәд бәәнә. Түңгинь полковник медәд - умштн, - гиҗәнә. Бийнь Мелютинәс нүдән авхш. 
Адһм угаһар цаасиг делгәд оркхла: «Хальмг! Чини хортни - немш, ал энүг! Бас негнднь түүнәс даву:»  Хар керәс үктхә! Улан һәрднр менд болтха! «Юн болвчн күүнд соңсгдх, үзгдх, болв иим … Иим юм эн күләҗәсн уга. Болв, умшчкад, немшт хәрү өгчкв. Тернь алдл уга, Мелютинәс нүдән авл уга хәләсн бийнь, анч авч чадсн уга. Чирәнь улаһад, түүмр болад, нүднь түүдгләд, бийнь хүврәд одх гиҗ күләҗәсн, маңхаһад сууна. «Эн кишкәг хамрарнь нег дүүгүләд авсн болхнь»  гиһәд Вольфин нудрм җахчнад бәәвчн, «уга, болшго, наадан сүл күртлнь наадх»  болад, бийән хәрҗәнә. Хәрнь, маасхлзад босад, йовдгнҗана. 
- Манд цуһар темдгтә, үр Мелютин, - гиҗәнә. - Зуг танар бийәртн келүлс гиләв. Дәкәд эврән келснтн, биидтн туста. Тер хамгинь манахс тоолна. Эс гиҗ авч ирәд нүүрцулхлә - болва. Хәләхнь, та худл келх кун бишт. Үнч, үнндән үкх һарат. Немшнр тиимднь дурлна, әвртә кевәр таасна. Хортн чигн болг. Эн сән заңг. Тана нөкдтн болхла, оңгдан. Келәд-кевшәд … Хәрнь тер, ухалтн, өрүн күртл цаг бәәнә. Кемр, өрүнәс өмн келх болад шиидхлә, дуудулчкх. Би тана … медлд, Мелютинә өмн зогсад, өскә харһулад, Толһаһарн доргшан кеһәд гееҗәнә. Ардан эргәд Савельевд авад йов гисн докья өгв. Тевнь сарвлзад, авад һарв. 
Зууран йовн йовҗ, Савельев шефән му келҗ йовна.Дотран, толһадан. Ямаран сурлһан болҗана? Тәмк өгәд, суулһад … үр гиһәд … өмннь одад маасхлзад … толһаһарн гекәд, өскә харһулад … Би энүг үүлинь үзүлх биләв. Иләд бәәхлә улм давх «Алг-алг»  гихлә ам долана гишң. Ута, эднлә эс шүрүлкхлә болшго … Тигҗ йовад, бийән буульна, дотран чееҗдән байсад, маасхлзна: - сәәхн бәргдвш! Намаг Муркас һархинь мууха кевтә гетҗәсмб? Генткн хаҗудк терз кор-кор гиһәд, арһул ирәд хәләхлә - залу … Мурка му баавһа биш … көлтә кун … ууһад чигн оркдг, белг чигн бәрәд оркдг. Әвр меднә гинә. Әмтн тасрхш. Дегд дольгн кишкә, кү алад хайчкна. Болв юуһинь әәхв? Эндр бас одх … Мурка, Мурка, - гиҗ бийләһән күүнднә. 
32. 
«Украинд шишлңг еврейск балһс һарһсн, тенд цуһар хурҗана. Тадн бас тигәрән йовхт» - гиһәд, то-диг авхларн Рихтер келәд йовснд әмтн иткнә. Эс иткдг болвчн яахв, арһ бәәхш? Эшн түрүнд худл болх гичкәд, уга, энтн орта худл болад, зәрмнь дотран җиг-җиг гиһәд, «тенд авч одад яһна?»  гиҗ зовлңг кенә. 
Өдр болһн, ик-бичкн угаг, көгшн-зем угаг, цуһараһинь «харслтин меҗә»  батлх көдлмш кехд орлцхмт гиһәд Рихтер тууһад һарна. Аэродроман зөвәр давад, Элст һашун булг хойрин хоорнд бәәх ик хотхрт ирнә. Энд Рихтер кинәд-тасрад, цань уга гидгәр кемҗәләд, малтх һазр темдглнә. Дөрвн нүкн. Нүкн болһн утдан долан, өргндән - хойр дундур метр. Түүнәс нег чигн сантиметр атх зөв уга болҗана. Тигәд, бүлткрәд, кемҗәләд, хурһан тәәрәд бәәхләнь, әмтн иткҗәнә. Тер бийнь маһдлна, зәрмнь хоорндан гүнгр гиһәд хойр-һурвн амн угәр селвлцәд авна, алиг болна: «Минь үңгәр дән орҗ ирх гиҗ эс кеҗәхмб? Нег хөрн ишкм хаҗуһар һархла яахмб?»  Тегәд, геснь өлн, күнд көдлмшт даңгдад бәәсн улс өрүнәс авн асхн күртл малтна. Малтл уга бәәдг арһ уга. Рихтер, майдаглад йовад бәәнә, нурһан тинилһдг зав уга. Фашистнр аврлт уга, өршәңһү уга, зерлг аңгла әдл болдгинь әмтн меднә, нег үлү евреймүд. Терүг Лифшиц, Фурман, Фишер эдн чигн, эднә өрк-булнь чигн меднә. Тегәд һар- көлм көөһәд, чидлм чилҗәнә, чинәм тасрҗана, альхм устад, толһам өвднә гиҗ кень чигн келдг уга билә, көдлмшәс үлдснь яһдгинь меддг билә. Болв арвн хонг өмнәс алхар шиидчкәд, бииснь биидән нүк малтад чиләхинь күләлдәд, арвн хонгин туршар нег цагла тууһад авч һарад, нег цагла тууһад авч ирәд бәәнә гиҗ кен күүнә уханд орх? 
Уханд ордг болвчн ю кехв? Теднә автоматан өмнәс юуһан зөрүлхв, яахв? Һанцхн эднә чидл күрхнь арһта болхла үрвәд, адһл уга көдлх, нег агчмд болвчн, үклән хооран саах - эн болҗана. Хаҗуһас күләдгнь - манахс күрәд ирх, манахс сулдхад оркх гисн иткл, күсл … Болв «харслтин көдлмш»  төгсәд ирв. 
… Вольфин кабинетд цуһар хурсн бәәнә. Нег хаҗуһарнь немш офицермүд суулдна. Тәмк татад, ю-бис келәд, инәлдәд бәәнә. Оңгдан хаҗуһарнь - наадкснь суулдна. Һал маңнад Огдна Басңг, дарунь Труба, Цуглинов, цааранднь ик-баһарн кесг улс сууна. Эднәс нег шог чигн һархш. Тәмк татх биш, хоолан ясад хәнәхәсн әәнә. Һурвн-дөрвн икчүдәс наадк үүрмгнь - полицай, манач болснь - нам үүнә хорад орҗ ирснь тер. Терүн деерән эднь Вольфиг-нам Гитлерәс бийәснь читн давуд тоолхдан арашго улс. Тегәд, яһҗ эдн тәмк татдмб? Яһҗ хүврдмб? Шоглад иңәдгнь - ноха идг … 
Бас нег цугинь эргүләд хәләчкәд, шеф гестапо келҗәнә: 
- Одахн күртл Хальмг теегт төвкнүн билә, - гиһәд хоолан ясад, кесгтән торад бәәв. - Болв шидрәс авн энд-тенд эвго зәңг һарад, зәңг бишл эвго йовдл һарад бәәнә гих кергтә. Тегәд, эй альд юн болсинь хурһ дарад келҗәнә. Тигхләрн, цуһар меддг, Элстин йовдлас авн эклв. Цааранднь келх дутман, немш офицермүд икәр керглҗәхш, эдн шефәс чигн татуһар медхш, одак - полицай-манач болдгуднь Вольфас нүдән авхш, икәр соньмсҗ соңсҗана. Соньмсхларн, дегд дурлад, дегд таассн чигн учр тернь биш. Хәрнь, ташр әәһәд: «немшнрт альднь болвчн орх нүкн олдл уга, тавг дорнь һазр шатад, көл тәвдг орм уга болхла, бидн яахмб?»  гиҗ, санҗ сүүлдхнь лавта. «Манд күрхләрн яһна?»  гиһәд ухалад оркхла, өргнь чичрәд, нурһнь киит дүрәд, чирәнь чингдсн болад одна. Тиигл уга бәәшго. 
Полковник улм-улм шин орм зааһад, оң- оңгдан йовдл сергәһәд, тенд түл үг, энд эдүг алҗ, шавтаҗ гиһәд умшад келәд бәәнә. Көглт, Яшкуль, Троицк, Зунда, Утта зргнәр партизанск отрядмуд һазр дорас һарч ирәд алҗана. Элстин йовдл бас теднә көдлмш гиҗәнә. Плакат, листовкс делгүдән тархагдҗ. Суңһгин бахнд, герин эрст, лавкин үүднд-альднь болвчн харһна. 
Ахрар келхлә, мана ноолдан, сөрлт тату болсар, көдлмш самһа болсар, партизанмуд делгүдән һарч йовдгнь тер. Кемр Элстд чанһ болсн болхла, тиим юмн һарх билү? - гиһәд Вольф чаңһрад, терзүр эргәд хог уулһна гер тал заав. Иим юм чигн нааҗ әмтнә толһа эргүлх уга билә. Тиигн стол деерәс оралһата цаас авад өгч йовна: «Үзәд угатн хәләтн»  гиҗәнә. - Генерал маниг керлдҗәнә, - гиһәд полковник, командлгчин закврла таньлдулҗана. Офицермүд эңгин салдс болсинь келҗәнә. Болв, Берлин гиҗ ам аңһасн уга. Тегәд партизанмудла ноолда кехин төлә гестапо иим тер темдглҗәнә гиһәд хурһ дарад келҗәнә: 1. Цуг евреймүдиг шулун гидгәр уга кех. Бәәҗ-кү амрашго. Тигҗәһәд, партизанмудла холвлдхларн, эзлгдшго. 
2. Партизанмудла ноолдх, тедниг уга кех, карательн отрядмуд бүрдәх. Селәдәр карательн пост гиҗ секх. 
З. Партизанмудла ноолдлһнд немш церг икәр орлцулх кергтә. Румынмудас юмн болҗахш. Эдн партизан үзхләрн, бууһан хайчкад, туула кевтә һарад зулна. 
4. Әмтн дунд өргәр цәәлһврин көдлмш кех кергтә. Энүнднь, кемр бодвр бәәхлә, авад суулһад бәәх төр бас орҗана. 
- Элстин полиц, комендатур хойр йир мууһар көдлҗәнә. Әрк, махн, күүкд улс һурваг хаяд, кергәр төр кех кергтә. Эс гиҗ әмт харсх биш, зврән партизана һарла харһн гиҗәнәт, -- болад Савельев Рихтер хойрур хәләв. 
Савельев нерән соңсчкад хавтаһад, күзүнь ахрдад, ээмнь хурагдад, чирәнь улаһад, тәмкт һал кегдм дүңгәһәр бәәнә. Рихтер мел көндрсн уга, «һәрһтә»  гисәр шеф талан хәләһәд, инәмскләд сууна. 
- Хәрнь тер болҗана, - гиһәд Вольф босв наадкснь бас дард гилдәд одв. - Рихтер, Труба, Савельев үлдтн. Сүл күүнә ард үүдн хаагдлһнла шеф келҗәнә, темдглсн төрмүдиг хооран саалго экләд күцәхм гиҗәнә. - Тер төләд минь ода гетто орад, евреймүдиг цуглулад авад һартн. Тер төрин негдгч пункт күцәлһн таднд даалһгдҗана. Йовтн, күцәтн … Үдин өмн гетто тал Рихтер, Труба Савельев һурвн ирв. Әмтн бичә зултха гиһәд салдсмуд бүсләд авчкв. Гүүҗ-гүүҗ альдасн одхв? Кен гүүхв? Арвн хонгт хот утаһар хату һазр малтсн күн, ташр өмннь иим күнд көдлмш кеҗәсн биш, гүүдгнь бәг, әрә йовҗана. 
Тер дарунь евреймүдиг тууһад авч ирв. Көгшн эмгд-өвгд бичкдүд, күүкдән көтлсн экнр. Күн болһна нүднд «ода яахар»  гиҗ сансн хәләц, әәсн, болһасн бәәдл ил үзгднә. Немшнр, сүвәдән һаран түшсн зогсл дад, тәмк татад, хоорндан инәлдәд бәәнә. 
Труба Савельев хойр иигән хурдлад, тиигән хурдлад, теңкән уга. 
Генткн Рихтер уралан һарч ирәд, толһа деерән барун һаран дайлад, шуугаһан ахртн гисн докья өгәд, үг келх бәәдләр зогсв. Әмтн тагчг болад, бичкдүд уульсинь төвкнүлхәр седәд, энд-тендән шиикнәд, хөрснь соңсгдна. «Тевкнүвт, угай? гисәр бас нег эргүләд: - Кесг күләсн өдртн ирв, - гиҗ эн келв. - Нүүх болҗанат. Ноолдан, шууган угаһар, дарцлдхм биш, арһул, һарад-һарад суулдад бәәтн. Труба нер дуудад умшх, тер улс ода йовҗана. Наадкснь тарҗ һарл уга доран күләҗәг оңгдан машид ирх. Медгдҗәнү?.. Машид гүүлдәд ирәд зогсна. Кузовин булңг болһар суух салдсмуд босад:»  Шнель! Шнель! «гилдәд, удан токарсинь түлкәд күчәр суулһҗ йовна. Машид хәрү һарад, тоос пүргүләд йовад одв. Хотхр дотр күрч ирхлә, бүкл рота болх өңгтә, даңһар зу һар салдс тосҗ авна. Тосҗ авхларн, түлкәд, чичәд худрад, нүкнә амн деер зерглүләд бәәнә. Цуһар зогсад авчкхлань «цааран хәләтн»  гиһәд хәәкрв. Эмгд, өвгд, күүкд яһҗ эргх, яахинь медҗәхш, алмацад, әмтн яһва гисәр энд-тендән хәләх хоорнд салдсмуд гүүлдәд аашна. Нег өндр шар немш, уурлҗ йовх кевтә, амнь татгдад коочиһәд йовҗ одсн, шүднь ярзалдад «таш-таш»  гисн болад бәәнә, хурдлҗ ирәд, дал һарсн эмгиг-эмч Самойловин экиг - хойр һарарн сүүгәснь авад, өргҗәһәд, деер хаяд эргүләд, хәрү тосад хавлн, шүрүһәр буулһад оркснь тедү дүңгә болад, тернь шаһацаһан шаврт углгдв. Эмгн яхлад, яһлалад уралан нүкнд унн гихләнь, бернь татад зогсав. 
Тер хоорнд «Өвдглтн!»  гиһәд закҗана. Арһ уга, цуһар нүкнә амнд көлән дарад өвдглв. Күн болһна ард неҗәд күн ирҗ зогсв. Яахар бәәхнь медгдҗәнә. Ода медвчн яахв? Юуһан келхв, адустд? 
Генткн өвдглсн улс дундас өндәһәд, нүдндән доһлңг нольмста күүкд күн - бичкдүдин эмч - хәрү эргәд хәләһәд оркхла, күн болһна гиҗгт пистүл зөрүлчксн бәәлднә. Күүкд күн әәсн уга. Зуг пистулин бүтү дуунла чишкәд, сарвлзад бичкдүд унх гиһәд санчкад, нүднь сохрҗ одв. Кедү көвүд-күүкдин төлә унтл-кевтл уга, кедүднь әминь үкләс татад авч ирсн болхв? Ода тегәд яһҗ эдниг алҗахинь нүдәрн үзхмб? Уга! Уга! Эмч сарвлзад босад, хойр һаран өмнән сарвалһад: - Бичкдүд, бичкдүд бичә … - гилһнләнь, түдүкнәс Савельев хурдлҗ ирәд, элкәрнь девсв. Күүкд күн «я-ах»  гисн болла, нүкнә йоралд одад тусв. Савельев деерәснь һурв-дөрв хаһад оркв. Тигчкәд, пистулиннь амар хойр-һурв үләһәд, әрүлҗәх бәәдл һарһад, эмчин тус бәәсн немш салдс тал шилвкәд: «Тигәд келго, яахан олҗ чадад зогсад бәәх»  гиҗ эс келвчн, хәләцәрн медүләд, бәрҗ идн гиһәд хаҗуһарнь давад һарв. Дарунь мел «пид-пид»  гиһәд давад йовад одв. Гиҗгин деегәр негл хахла болад бәәнә, нүкнд одад тусна. На, нүкнә амн деер уйдгнь ховр. Тернь гем уга: бас нег хачкад, көләрн девсәд уңһачкна. Болва. Түрүн төрнь күцәгднә. Полковник Вольф босад йовдңнад бәәнә, кех-күцәхән санҗана. Хойрдгч төрнъ-күнд: Партизанмудла ноолдх. Ноолдхас урд олҗ авх кергтә. Салькиг теегт хә, аляг нәәрт хә гидг. Партизанмуд - йоста салькн. Генткн талхм-тачк өгәд, будн-цанг кеһәд, элс- тоос пүргүләд, хамхлад-күүчәд уга болҗ одна. Альдас һарч ирәд, альдаран орва гихв? Машид, зертә-зөвтәнь чигн, әмт айснь чигн, өдр-сө гиснь йилһл уга, минлә харһад, хаһрад, йиринә каарчана. Һанцхн хаалһд тигдг болхнь, метр болһнд кү тәвәд манулхм бәәҗ. Делгүдән тиигнә. Нам кеер әрә үзгддг җимәр йовсн машин минлә харһна. Күн алң болхм! Залһлдана тускар келәд керг уга. Энд тасрсинь залһад кетл, оңгдан һазртнь тасрад, тегәд түңгәр дая кеһәд һарад бәәх болҗана. Хотдуд-селәдәр полицай орх улс һарч өгхш. Түрүгинь алад, әәлһәд, сүмсинь авад бәәхлә, яах билә? Тегәд, тавад-арвад машиһәр, каратель отрядмуд йовулҗана. Кергтә болхла, деернь бас илгәх болҗана. Ода деерән альд бултад бәәдгинь, үзгинь медх кергтә гилдҗәнә. Зовлңг дала, зуг эн нег адусн медҗ өгхш. Хм, Берлинд зәңглнәв гиһәд … юуһан кехмб? Уга, тигҗ наач болшго, зәңглснәс цааран әмд һарна гидгчн маду. Шефин һарла харһҗ үкхәр харадан үксн деер. Игәд санад, тоолад-томҗад суухнь, ордг ухан дала. Зуг сууҗ-сууҗ босад йовҗ оддг болхла юн керг. Маңһдуртнь ю кевч, яһвч, юн болҗана гихлә, юуһан келнәч? Көдлх кергтә, көдлх … Көдлмш дала. Әмтиг мел арвадар авч ирәд дүрәд бәәнә. Эннь дарн-дарандтан болсн кесг йовдлмудин аш. Түрүңкнь баһ гисн кевтә, Гестапон туснь водопроводн худгт хол хаһрад, бүкл өдртән усн уга болв. Электро станцд двигатель хамхрад, дотрнь үр-мәр болҗ оч. Мотор дотр кегддг тоснд төмрин үүрмг зорһс асхҗ. Ясад кетлнь кесг хонв. Кениг кеҗ гихв? Немшнр, полицаймуд нег үлү, харңһу балһсар йовхасн уха алдна. Ормалдад, энд тендән хултхлзад, цань арһ уга болад һарад йовна. Әәдгнь бас учрта. Нег өрлә базрин үүднд әмтн хурад, орснь чигн, һарснь чигн умшад, инәлдәд, хооран һарад, шин ирснь уралан орад, селвлцәд бәәнә. Генткн саак Савельев күрч ирв. - Эн юн хург болҗана! Тарад хәртн! - гиһәд уухнас хәәкрҗ йовна. Әмтн цухрад, неҗәдәр- хошадар салад һарад бәәнә. Зөрдгнь, яһдгчн гиһәд соньмсснь, йовҗахш, хәләһәд зогсҗана. Полицин начальник өөрдәд ирәд умшчкад, дотрнь махн тасрсн болад, «кирд»  гиһәд одв. «Олн-әмтән хулдсн, орн-нутган хулдсн өлзгәст-үкл!»  гиһәд бас нег умшчкад, үүрмгәр бичсн нерд дунд эврәһән түрүн йовхинь үзв. Дорнь ик-ик үзгәр бичәтә: «Цәклһн»  отрядин партизанск зарһ «- Яһсн сән болх? Өдмгин чиләд ирҗ, начальник, - гиһәд бийнь бийдән келәд бәәсән медәд, түндән уурлад нүлмчкәд, ардан хәләхләнмкүн дала хурҗ. Шуугад, инәлдҗ бәәхш, үг келснь чигн медгдхш, тагчг. Болв дотран, цааһан һочкнад бәәхнь алдг уга. Хәләцнь эднә сонҗта: бурһудад һатлад һарн гиһәд, нүднь кү бәрҗ идн гиһәд бәәнә. Зөв өгхнь, захан күүкд күн һарч ирәд дүүҗлхм. Түүгинь Савельев медҗәнә. Ода медвчн яахв? Цугинь бәрҗ болшго. Бәәрн чигн уга. Һанцхн чидл күрхнь тараһад - көөх. Тегәд, сана авсн кевтә уурта бәәдләр әмтн тал эргәд: 
- Юуһинь хәләнәт? Яһад хурвт? йовтн, йовтн! - гиһәд көөҗәнә. Тигн цаасиг шуулҗ авад, шефүрн һарад гүүв. 
Полковник Вольф умшчкад, зөвәр тулҗаһад: 
-- Әәвчи? - гиҗ сурҗана. - Чирәчн көк үмсн болад, нүднчнь аөңтән алдҗ. Тиигтлән күн әәдви? - Шеф, наад кеһәд инәҗәнә. «Чамд инәдн, - болҗ дотран Савельев уурлҗана, - нанд ханядн. Чамаг алнав гиҗәхш, намаг … Инәлго яах биләч? Терүгинь медсн кевтә, полковник инәдгән уурад, тавн хурһарн стол тарҗңнулад цокҗаһад, келҗәнә: 
- Бичә алтха гихлә, ю кехинь медҗәнчи? 
- Уга, полковникин зергәс. 
- Цугинь, һанцхн сә уга кех кергтә, - гиһәд Вольф босад, һарарн хамад оркх гисн докья өгчәнә. 
- Түүнә төлә альд бәәхинь медх кергтә. 
Генткн эн өсрәд босад, Савельев тал өөрдәд ирәд, үг келхәр йовна болһсн, өрчәснь хойр һардад авад, сегсрәд: 
- Бәрәд, бәрәд, киилгәснь саҗад хайчкх кергтә, - гиҗәнә - э-э, мартҗанав. Минь ода Мелютиниг авч иртн. Шулуһар! Иртлнь гиһәд, терз тус зогсад уульнц тал хәләһәд бәәнә. Огдна Басңг аашна. Мәәһг көлнь мальҗң-мальҗң гиһәд, саак хар лаңк бишмүдин, дорасн татҗ ав ад амсҗ кевтә, үмглдҗ-үмглдҗ одсн, өндр давхргта булһар һоснь элсн-шора хойрт даргдад, харасн бор болсн, йовн йовҗ палд-падд нүлмень үзгднә. «Ода иим юмн әмт зална гидг … Кенәрн келһнәч!?»  - гиһәд, кедү саамлад ухалҗахнь, меддг, арһ уга. - Арһта юмн болхла, һазр меднә, әмт таньна, йовад, шиңшәд олад … Теднлә ноолдҗ диилдгнь һәәд одг, үзгинь зааҗ өгх билү. Теңгр-теңгр гиһәд, гермүд эргәд, атх тәмкиг оочдан тәвәд, хавдрта амн кевтә халхнь мелтәһәд … - гичкәд җигшүрнь хутхад, хәрү ормдан ирәд суув. Тер тоолвр толһаһаснь һарад уга бәәтл, Мелютиниг авч нрв. Дахлдад Огдна Басңг орҗ аашна, Мелютин ормдан суув. - Не, юн болва, яһва? - гиҗ Вольф энүнд сурвр өгв. - Ухалх, тоолх цаг танд билә. - Ода юуһан ухалхв? Бәәсән цугинь келчксн … - Ю келләч? - гиһәд стол цокад полковник босҗ йовна. - Чи намаг игәд наадад бәәх бичә болһ. - Ю кенәт тана дурн. Би худл юм бийдән наашгов. - Ду таср! - гиһәд Вольф хәкрәд оркв. Нам Огдна Басңг Савельев хойр чочв. Мелютин эс медсн болад сууна. Полковникин нүднь шову гетҗәх миисин нүдн кевтә, мел көндрхш. Нег ормдан, шатад бәәнә. 
- Юуһинь аальлад бәәнәч, - гиҗ Басңг орлцҗана. - Келчк, цогцчн амр болх. Эс гиҗ … 
- Келх болхла келчкх билә, - гиһәд полковник босҗ йовна. - Цаһа сансиг медҗәхш. Тигәрән … гиһәд толһаһарн үүдн тал заав. «Ода альдаран гиснь терв? Алх?»  гиһәд санвчн, Мелютин бәәдлән медүлҗәхш. Өмннь Савельев, арднь автоматчик, дахулад доргшан бууҗ йовна. Негдгч давхр. Зогсҗахан, цааран йовҗ йовна. «Хадг һазрнь подвалд болҗана, ода яахв? Кергтә юм кесн угач. Нег чигн даалһвр күцәсн угач»  гиҗ Мелютин санҗана. 
Подвал ар орад ирхлә, деер өркд тлңг-голңг гиһәд шам гилвкнә. Чиигин үнр садд гиһәд, муухн күнд аһар хамр авад бәәнә. Генткн, цусинь цүврүләд, нег залуг хойр күн сүүднь орад чирәд, оңгдан хора тал зөрлцәд авад орҗ одв. Киилгнь, цокс-цоксар илҗрәд үр-мәр болҗ. «Үндән орул»  гиҗ келсн бәәҗлм гиһәд сананд орхла, холнь уутьрад, зәңгдрсн болад бәәв. Минь ода кү авч һарсн хора тал түлкәд орулҗ йовна. Үүднәс сәәнәр орад уга йовҗ, тал дунд модн орн болсн юмн бәәхинь Мелютин үзҗәнә. Мел цусн. Эн күн болҗ иим ик цус үзәд ута, нег үлү күүнәг, ө җигшәд, чееҗнь үүмәд, ухань харңһурсн болад, нүдән аняд оркв. 
Үүдн секгдәд, ик гидг немш орҗ йовна. Киилгиннь ханциг тохацаһан шамлсн, өмнәһәрн фартук татсн-йоста хасвч. Мелютин таньҗана. Одак көтлҗ йовсн хойрин негн. Дәрк, дәрк, ямаран юмб? Хойр һарнь - шаавр. Хәләцнь гихлә - һаха хәләцтә, деерәс доргшан өлгәд, миркиһәд бәәнә. Эн кенинь чигн керглҗәхш. Ирәд, орна өмн кевтсн зер-зевән өкәһәд авч йовхлань, зүсн зүүл ташмгуд бәәхинь Мелютин үзв. Ташмг болчкад, ташмг, нурһлҗ мел суңһуг. Хойрар-һурвар гүрсн, һолилдәд бәәнә. Теднән немш авад арчад, мел цусн, йир тохнята кевәр зерглүләд-зерглүләд оркад бәәнә. Ик-баһарнь. Нәрхн, нег мөснь өмн, цааранднь бөдүрәд йовна. Тернь баһ гисн кевтә дала чимкүр-атхм болсн тоот кевтнә. Вольф Огдна Басң хойр орҗ аашна. Эн туст дамшад бәәсн полковник, Мелютин тал хәләһәд оркв. Чирәнь цәәһәд, дотрнь му болҗахинь медҗәнә. Давад һарад, көндлң бичкн стул бәәснд одад суув. Хаҗуднь орм бәәснд Огдна Басңг сун йовҗ: 
- Эс үзвч? Киидән чирдәглҗәнәч. Һарһад тәвчкх, кел … - гиҗәнә. Цока-цока бәәтл арсн илҗрәд, моһлцг-моһлцгар махн тасрад унна. Келчк, бийән бичә зова … 
- Үзүв, әрә суг киитә авч йовсинь, - гиҗ Мелютин келҗәнә. - Тиим зөвүрлә харһх седкл уга, болв юуһан би келхви? Күн болҗ худл келәд угав. 
- Келшго болҗанчи? Полковник шилвкәд бәәнә, тәмк һарһҗ йовна. Хасвч ханцан ясад, тохаһасн давулад шамлад, заквр күләҗ зогсҗана. Адһм угаһар, тәмкдән һал кеҗ авчкад, Вольф толһаһарн докья өгв. Хасвч бөкд һарч йовх күн кевтә, балцг-балцг ишкән, хойр һаран сарвалһад, Мелютин тал аашна. «Бә-әг! 
Керго! Әрлһә!»  гиһәд хәәкрх дурнь хүрсн бийнь, тер санаһан тулснла хамднь зальгв. 
Хасвч, көтләд авч ирәд, модн орн деер дорагшан хәләлһәд кевтүлв. Нәрхн суңһг, аль кецнь медгдҗәхш, түүгәрн күзүн деегәр күләд, шилвәр ораһад, орнла боов. Дакад нег тал дундаһар таг кеһәд уйад оркв. Көндрдг арһ уга. Бийнь нәрхн суңһуг ташмг авад, һод-һлзулад бәәнә. Үүнә йовдл, көндрлһнь тоота, үлү йир ишкхш, өкәхш, эргхин. Чидлән әрвлдг кевтә. 
Келхшчи? - Полковник босҗ ирәд, Мелютина өмн сун өкәһәд сурҗана. - Дакҗ күләшгов. 
- Юуһан келхви? Яһлав гихви? 
Генткн нурһнднь нәрхн ташмг - суңһг күрсн болла, һал шатад менрәд, хорсад, өвдәд йовад одв. Түнүгән сәәтр яһсинь медәд уга бәәтл, бас ораһад авб. Цааранднь цоклһн улм чаңһрад бәәнә. Цоклһн икдх дутман яһҗахнь медгдхш. Өвдсн чигн болхш. Көндрдг арһ уга. Хасвч ташмган сольҗана. Э мел оңгдарҗ одв. Одак урвсн, залху күн биш. Бөдүвр, бүрүгин шүдн маляг хүрүләд цокх болһнд, эннь ишкрәд, толһа деернь: «жд-ждь»  гиһәд, тернь зүркнә экнд шигдәд хадгдад: «Келнчн? Келнчн? Келнчн?»  … - гисн болад бәәнә. Хамг чидлән хураһад, өндәхәр седнә, уна тәвхш. Иигхләнь, кевтн-кевтҗ, «уга»  гиһәд нәәхлнә. Дакн хасвч хүрүлҗ авад һарна. Энүнәс көлсн һарад андлад ирнә. Наадна юмн бишлм, зогсл уга хүрүлнә гидг. Цаадкнь яһҗ бәәдг гилчи? 
Полковник «зогса»  гиһәд заңһҗана. Хәләхлә, ухан-серлән гиһәд, әм-шир уга мет кевтнә. Толһань эргүлсн талан һанхад бәәнә. Цогцнь улан явр, үнндән моһлцг-моһлцгар тасрҗ. Боодһа хамгинь тәәләд оркхла көндрхш, хойр һарнь орнас сул унҗад, салдһлзад бәәнә. Хасвч авч ирәд суулһ ус деернь кеһәд оркв, көндрҗәхш. Бас негиг авч ирәд асхв. Әм-шир уга цогц көндрсн болад одв. Полковник босад һарч йовна. Зууран тотхад, олнла орулх заквр өгчәнә. Камерин үүдн хард гиһәд секгдсн болв, чирҗ авч ирәд кү орулад хайв. Дакад хард гиһәд хаагдҗ одв Сексн үүдәр орсн гегән агчмин зуур әмтнә нүд байрлулад, хаахла, саак - таг сохр. Күн, үүднә өөр кевтнә, көндрхш. Суусн улс дундас негнь, булң талас келсн болад бә ав - Эндр хойрдгчнь, Мана камерәр орҗ, ирснь. Марксар бас зс орулдг эс болхий? - Тигн: Альков хәләсв эдничн, көөрксиг яһҗ? - гиҗәнә. Бийнь босдг ирһ уга, мөлкәд ирҗ йовна. Көгшрсн насндан, тәвн маляла харһна гидг күчр болхгов. - Хәләтн, доктор. Хәләтн, - гилдәд одв. Доктор, гүрүләд ирснә судц бәрҗ үзәд, дарунь Мелютинәг тоолҗ-тоолҗ: - Түрүңкнь, арһта, гөңгн. Эннь дегд күнд. Икәр цокҗ Ухан-медән уга. Түрәл цоклһн номһрад, нам әрән гиҗ олдв. Дөңг-нөкд болхм бәәҗ. Юуһарн? Яахв? Суццинь бәрҗ үзхәс нань арһ уга. Ай-ай, вай- вай, - гиһәд доктор саналдв. Дахад наадкснь бас саналдв. Тигәд, һурвн-дөрвн частан Мелютин көндрл уга кевтәд оркв. Кииһән авснь медгднә, әмд, зуг ухан-медән уга, сергхш. Генткн арһул «ой-ой»  гисн болад одв. Ардаснь: «У-ух, у-ух»  гиһәд амнаснь әрә дун һарснь соңсгдна. Му заята йовдл, ус авч ирәд өгн гихлә, өөдән хәләҗ нурһарн кевтх биш, көндрҗ чадхш, толһаһан өргҗ чадхш. «Яһйа?»  гилдҗәһәд, залус, докторин селвгәр, бөөктүләд кевтүлх болад арһул эргүлв. Көөрк, гиинәд одв. 
Тегәд, негнь толһа туснь сууһад ус бәрҗәнә, наадкнь ухрар бичк-бичкнәр утхад, оочинь оөкҗәһәд кенә. Зальгсн болҗ чигн медгдхш. Болв усн хәрү һархш. Ядхдан ик чирк усн кегдв. Дарунь түрүн ирсиг услҗана. Эннь бас зөвәр уув. Тагчг кевтнә. Хая-хая гиинәд зовна. 
Сө. Цуһар унтҗ одсн. Зуг һанцхн күн серүн кевтнә. Эн хойраг хәләҗәнә. Болв бәәҗ- бәәҗәһәд яхлад одна, бәәдлнь көндрхлә өвдәд оддг өңгтә. Наадкнь саак кевтән, әм шир уга. 
Генткн, докториг күн түлкәд-татад бәәнә. Серәд ирхлә. Һарарн зааһад, кевтсн күн тал үзүлнә. Доктор сарвлзад, мөлкәд одхла, хойрдгч залу халу дүрҗәнү. Махмуднь һал асад, һаран күргҗ болхш. Йосндан шатҗана. Урлнь зузарад, тесрәд-тесрәд ирҗ. Тенәд-мо-над үг келсн болна, сәәнәр медгдхш. Болв кергләд чиңнхнь- тодрха: «Кел … Угав … Комиссар … Хабанович … Цоква … Кел … Угав …»  Таслад-таслад келсн бийнь медгдҗәнә. Доктор үгинь зогсахар ус өгчәнә. Бичк-бичкнәр зальгад, ундан хайхла келдгнь уурв. Доктор, альчур норһад маңнаднь бәртхә гив. Тогтн тусад залу унтва. Көндрх чигн биш, серх чигн биш. 
Өрүни үдин алднд, саак үүдн хард-таш секгдәд, өцклдүрк түрүн ирсн залуг чирәд, өргәд авад йовҗ одв. 
- Көөркүг, дакн эдлгхәр, - негнь ардаснь хәләв. - Ода деерәснь цокхла, - болҗ. 
Удсн уга, залуг, тууһад, әмтнә хаҗуд чичәд авад ирв. Вольф өмнәснь босад: Яһва? Юн болва? - гиҗ адһҗ сурв. Сууҗахш. Хойр һарарн столдан түшсн, минь тер кевтән зогсад бәәнә. Хәрү күләҗәнә. 
Залу хоолан ясад, энд-тендән хәләчкәд, күн соңсад орквза гиһәд саглҗана, соңссан экләд, нег чигн үг алдлго, келҗәнә. Полковник цаас шүүрч авад бичҗәнә. Ухань түүдгләд бәәнә. «Партизан! Тернь маһд уга!»  - гиҗ дотрнь бульглна. Зуг хамг учр-утхнь медгдҗәхш. 
Түҗгрә Бадм Огдна Басдг хойриг дуудулна. Тер хоорнд залуг хәрү авч оч дүрх заквр өгнә. Эс харлдг болдгар хасвчар орулад һарһтн гинә. Залуһин нүднь эргәд, бийнь чичрәд бәәнә. Зуг арһ уга. 
Үүд сәкәд Түҗгрә Бадм орҗ ирн: «Хайль!»  гиһәд хәәхрв. Басң өкәһәд мөргв. Вольф иим бәәсиг кен чигн үзәд уга, ишкрәд дуулад йовдңна. «Ода юн болад одсмби? Сталинград авсн болҗана»  гиҗ Түҗгрә Бадм санҗана. Полковник мел инәһәд, эргәд-дуһрад, тогльхин на захд бәәнә. 
- Нааран суутн, өөрдәд суутн! - гиһәд дунь җиңннә. «Йо, юн болад-одсмби? - гих ухан Огдна Басңгас һархш. Өөрдх биш, зәрмдән үүднә өөр суулһдг уга. Акад юмб? Тер бийнь Бадмиг дахад өөрдәд суув. Полковник цаас авад дөрвхн үг бичв. Комиссар … Хабанович … Кел … угав … Терүгән эн хойрт үзүлҗәнә. Түҗгрә Бадм зүн һаран тохалдад, альхан маңнадан бәрәд, тер дөрвн үг көлврүләд тоолад бәәнә. Огдна Басңг, келхлә медхәс биш, умшдг арһ уга, тегәд эн хойр ю күүндхинь күләһәд, зантаһад сууна. Генткн, Бадм шеф талан хәләһәд: - Полковникин зергәс эн үгмүдәр болхла бидн партизан бәрсн бәәнәвдн. Хабанович гиснь - орта. Комиссар гиснь-бас орта. Тернь әвртә гидг комиссар болх күн. Хамдан көдлсн, сән таньх зөвтә … - Альк Хабанович келнчн? - болҗ Басңг күүрг орлцв. - Одак һар угаг келнчн? Тер чөткрин дүңгә комиссар альд бәәдмб? Вольф бас хойр үг бичв: «Кел … Уга …»  - Эннь юн болх? - Полковникин, зергәс, болҗл энтн, болҗ! Келәд хуурч, - гиҗ Түҗгрә Бадм байрлад босв. Басңг мел инәһәд бәәнә. Зевтә шар шүднә заагар, улан келнә үзүр бултг-бултг гиһәд үзгдәд, уга болад, одна. Тер хоорнд амндан тәмк авсн, шүлсн һарад, һалд өгчгдг күүнд, дурндан бәәдгнь дутҗана, хәәвр болҗана, доран нүльмхдан әәҗәнә. Вольфас хол йовхгов! - Болдгнь болва. Зуг альд бәәхнь медгдҗәхш, - гиҗ Вольф шуукрв. - Ода медхд юн ик юмн үлдвә? - болҗ Бадм келҗәнә. - Тер келсн үгмүдинь көл кеһәд шаххла альдаран одхмби? Дуудултн, шеф! - Терчнь ирҗ чадшго. Өцклдүр зөвәр тусла. - Тигхлә, дорнь одад … - Мел чик. Зуг онц хорад һанцарагинь Орултха ги. Тегәд, одхм … Нег бичкн хора. Үкрин нүднә дүңгә терз, өркд күр хин нааһар бәәнә, Түнгәрнь әрә герл орҗ голңг-голңг гинә. Хату пол деер элк түргләд Мелютин кевтнә. Серүн. Көндрҗ болхш. Шаринь көрс бәрсн, көндрн гихлә татгдад, дәрк, дәрк, түдү дүңгәһәр өвдәд, уха медә авн гиһәд одна. Тиигвчн Мелютин седклән төвкнүләд бийләһән күүндҗәнә. «Даах кергтә, даах. Малян шарх эдгдм. Келнәс ә. Хортна хорнь буслад, һал зурад бәәсн чамд кергтә биш, хәрнь сән. Үүрмүдчн, иньгүдчн эс харасн хөөннь …»  Олн күүнә көлин ә һарад, күрд-күрд гиҗ йовна, туснь ирәд таг болҗ одв. Удсн уга, кар- кар гилһәд түлкүр шурһулад, үүд секәд орад ирцхәв. Мелютин нам көндрсн уга. Толһаһан чигн өргсн уга. Кедү кун ирсинь чигн медҗәхш, медхәр чигн седҗәхш. Полковник кедү иимиг үзсн болхв, тер бийнь алмацад, яахан олҗ чадҗахш. Ядхдан күн орҗ ирхлә, хәләдг. Эс гиҗ көндрдг. Үксн болад кевтнә. Болв Түҗгрә Бадм «хулс»  чигн уга, эс өндәхләнь, шудрҗ одад, көләрн «бос-бос»  гисәр көндәв. 
- Чадшгов. Арһ уга, - гиҗ Мелютин кевтн кевтҗ бүтүһәр келв. Көндрҗ бәәхш, кенинь чигн хәләҗәхш. 
- Бос, бос! Адучиев, комиссартн күләҗәнә. - Тиигн Түҗгрә Бадм хойр-һурв йовдгнад авб. 
Мелютинә деерәснь шааврар өгсн кевтә толһань диинрәд одв. «Бәргдсн?.. Алгдсн?.. Эс гиҗ альдас медх билә?.. Кен келсн?..»  Иим тоолвр нег-негнләһән урлдад, довтлад бәәнә. Дакад бийән хөрәд санҗана. «Эдн меклхәр чигн бәәх. Юн болсн болвчн тагчг бә. Ам аңһах зөв угач. Тагчг бә! Тес! Тес!»  Болв түнгән медүлсн уга. Хәрү чигн өгсн уга. 
Полковник, ода күртл ду һарлго хәләҗ шилтҗ бәәсн, орлцҗана: 
- Тана нег мөслсн бат нанд таасгдҗана, Мелютин. Бидн, немшнр, ним улст дуртавдн. Танахс хәрнь керглхшт. Адучин Бадмтн, комиссарт, таниг хараһад кевтнә. «Хулдна, хулдна»  гиһәд цәәһәд бәәнә. Келсн бийнь болхш, игҗ зоваҗана гихлә иткхш. 
Вольфин санснь эн. Тиигәд келәд оркхла, чочад - адг ядхтан өсрәд босх. Тер цагт күүндхд чигн амр болх. Һацхларн келәд чигн өгх бийнь. Болв Мелютин саак кевәрн көндрхш, хәләхш. Нурһнаснь яһҗана гиҗ медхв, чирәнь болхла улану, көкрнә, нег анч өгх билә. «Бәргдсн болҗана, бәргдсн … Тигҗ санл уга, харлд уга бәәшго. Би чигн, түүнә ормд, харлх биләв. Болв, амнчн зуур, алдг болвчн тес, ам бичә аңһа! Тесх зөвтәч. Әмтнә, үүрмүдинь иткл тевчх, күндлх … Тедн хөөннь медх! Би үкдг болвчн, үнн үкх уга! Медх!.. «гиһәд Мелютин санҗ кевтнә. Ду һархш. 
Полковникин тесвр хуурна. Үг келүлҗ авхар, отряд альд бәәхинь, яһҗ одхла сән болхинь медхәр ирсн, бийләнь эс күүндхлә, тегәд юн болҗана? Эн нам Түҗһрә Бадмд уурлҗана.»  Дахад гүүһәд «гиҗ санҗана. Шеф гестапо иим арһ уга бәәҗ гиҗ санхинь тоолҗана. Яахан олҗ чадҗахш. 
Генткн эн чонинәр шүүрәд, хойр ээмәснь Мелютиниг авад өндәлһәд, тер аюдан эргүләд нурһн деернь хайв. Тиигн, бахлур асад: - Келнчи? Келнчи? - гиһәд, хойр халхарнь селн ташад, бүтхләрн, дунь нәрдәд, хоолднь шахгдад, бөкүн кевтә җиигәд, кинь давхцад, киилгиннь захиг татад, товчинь таслад, һалзурҗана. 
Цаадкнь, эргүләд татад хайхла, агчмд ухаһан алдн алдад, зөвүрнь түдү дүңгә өвдкүртә болад, яхлад хәәкрс гисн бийнь, тесәд, араһан зууһад: 
- Ю келхмби? Ю? - гиҗ арһул сурҗана. 
- Отряд … Отряд. Альд бәәнә? - болҗ полковник байрлв. «Экләд бәәснь эн»  гиһәд дотрнь орх хоорнд … 
- Отрядиг альдас би медхмб? - гиҗ Мелютин хәрү өгчәнә. - Бәрчкүв, комиссар … тер-эн … гиҗәсн худл билү? 
Вольф, сәрсн сүүгәрнь утх шаасн һаха мет, чишкәд му ду һарад, гүүҗ ирәд девсәд, тернь баһ гисн кевтә деернь һарчкад, хойр көләрн ишкәд, тавшна чигн, һәрәднә чигн, бәәдлнь йирин келхм биш: амнаснь көөсн цахрад, нүднь бүлтәһәд, цуцрад муудан йосндан орҗана. Тегәд, бахан хаңһачкад, чидлнь чилхлә, үүд темцәд, чон кевтә ардан эргәд хәләчкәд, үкс алхад һарв. Ардаснь Түҗгрә Бадм дахлдв. Хойрулн дун уга. Юуһан эдн күүндхв? Негнь эн тускт насан чиләсн, наад-кнь-түүнә төлә орн- нутган, олн-әмтнә, ах-дүүһән, үр-өнгән сольсн хойр, нег күүнд чидлнь күрч эс чадсан күүндхиг!? Тигчкәд, тернь өрәл әмтә, шарх-шав хойр, тег «бийнь эднәс бат, чаңһ болвш. 
33. 
Хортн Иҗлд күрәд, энд ноолдан эклснәс авн күсдундур сар болчкв. Әмтн, техник хойран әрвллго, үкәд, хамхрад, шатад чилҗәнә гиҗ хармнлго, һаруһар һару келго йовҗ, хортн зәрм һазрар шурһад СТЗ-гәр орҗ ирәд, энд-тендәһәр һол тал чигн алдрад һарад, тигх дутман залаһан таслад, улм һалзурад дәврәд бәәнә. Тер бийнь хортн Әәдрхн тал шүд хәәдгән уурхш. Мел хаалһ кеәһәд дәврәд бәәнә. Тер хаалһ деернь көндлңнәд майор Харадан Увшин батальон эднә өмн зогссн, чонан хоолд тееглсн ясн кевтә, на чигн биш, ца чигн биш, түдсинь зальгулл уга, кииһинь авхулл уга бәәнә. Кедү дакҗ фашистнр будта-чиигтә цагла, харңһуһар чигн олз кеһәд, хурдн-хурдн танкс дахад, деернь чигн суулдад кедү дакҗ хортн окопарнь орҗ ирсн болхв? Батальон тесәд, цоклдад бәәнә. Цухрна гидгиг медхш. Генткн деерәс заквр ирв. Хортн ик дәврлт кехәр бәәхнь, ямаран чидләр, альдаһар ирхнь цуһар заагдсн, ил. Тер дәврлтин цутхлңгнь Увшин батальонар ирҗ тусх өңгтә. Тигл уга чигн бәәшго. Хаалһ көөҗ эс йовхла, хотхр-нукн, элсн-шора харшлх. Болв тендәһәр чигн, дивизин эзлҗәх һазрин туршар делгүднь зөвәр шүрүтә цоклдан болх өңгтә. Батальона арднь күнд товмуд ирҗ зогсҗ йовна. Дөң. Шулун гидгәр коммунистнр цуглулад күүндхм билә гиҗ батальона комиссар Манҗин Нимгрт майор келҗәнә. 
Харадан Увшин хар нүднь гилвкәд, бийнь мел моһлцгрҗ одсн, траншей дотраһар йовҗ йовна. Цуһар белн бәәнә. Пулеметчикүд эврәннь нүкн болһнд кевтнә. Танкла ноолда кергүднь, окопин өмн батрсн, һазр дор орҗ одсн кевтә бәәлднә. Шилмүдән белдәд авчкҗ. Цергчнр болхла, бичкн өөдмәс нүдән авхш. Түүнә ард немшнр хурсн бәәх. 
Зөвәр күнд цоклһн болхинь майор келҗәнә. 
- Тесҗ болхий? 
- Болх, үр майор! Болх!.. - гилдсн энд- тендәс соңсгдв. Немшнр нәәмн час өрүһәр дәврх гиҗ күләгдҗәлә. Штабд партийн хург болҗана. Коммунистнр, нарн-салькнд болн хүүрә киитнд шатад бәәсн, альминь болвчн аальд дасад бәәсн бат улс, комиссарин келсиг соңсҗ сууна. Үг цөн. Ах политрук хойрхн-һурвхн минутд келв. 
Нәәмн эклчксн, хойр халх, нег-негән нүдәрн бәрҗ идҗәх цаг. Деер хар-хар үүлн бархлзад, зөвәр дораһар, һазр элкдәд гишңг нүүһәд йовна. Болв, заг-заагарнь, терз кевтә, цәәһәд, гегәтә. Генткн, тер дала үүлнә альдаһарнь, яһҗ йовснь медгдсн уга, үүдәр биш, терзәр ордгла, әдләр дала самолет һарад ирн, хортна нүр зерглән деер элкдәд, эднә толһа деернь һал, төмр хойриг һәәһә гидгәр атхҗана. Бүкл эокадриль! Цувад, ард-ардасн, негнь, деерәс, унҗ ирәд, бомбан хаяд, товар хаһад өөдләд һарад одхлань, оңгдан негнь дакад экләд … хәләхд басл бахта! - Ямаран һәәһә цагла … мел цуглрад, белн болчксн бәәтлнь - гиһәд майор байрлад нер уга. - Баглрҗ экинь күләҗәҗ кевтә … - гиҗ комиссар инәнә. - Хәләһич, эдниг, зениткснь яр- яр гилдәд, хотна нохас … 
- Нимгр, хәләһич! Яһва?! - гиһәд майор өөдән зааҗана. 
Хәләхнь, нег самолет, шатад, ардан ик хар хаалһ татад, моһлцг һал кевтә хурдлад, немшнр деегәр хаҗл йовна … сумнь чилҗ кевтә, залад, дүңгцхнь, мел хортна тал дунднь, дутхлңгднь очунва. 
Гер дарунь һазр өрггдәд, буусн болад, икл күчтә кевәр лугшад, һал утан хойр падрад одва. 
Майор Харадан Увш, комиссар Манҗин Нимгр, наадк үзсн цергчнр цуһар махлаһан авад, капитан Гастеллон зөрмг үүлдвр давтсн, эңкр Төрскнәннь төлә эврәннь әмән эс әрвлсн баатрин цолынь уктв. 
Удсн уга зәңг тарад, җивртә кевтә нисәд, окопас окопур адһв: «Одак баатрта - авиаэскадрилин командир капитан Ширяев бәәҗ: Дигтә унхларн - танк, машид баг бәәсн дунд оч тусҗ … хортн ик һарула харһҗ гиҗ, цуһар хүүв кеҗ, бахтв. Тиитҗ, Хальмг һазр харсҗ, Хулхт селәнә өер шидрнь, капитан Ширяев әмнәсн хаһцв. Әмд үлдсн үүрмүдтән эркн үлгүрнь болҗ, ээҗ - Төрскнәни төлә әмән әрвлл уга ноолд хур омгшав. 
Цаг дегд адһмта. Өөдмин ца мотормуд күрҗңнәд бәәнә. Батальона окопд кесгнь партьд орх эрлһ бичлдҗәнә. Тернь нег-негәрн дамҗад ирәд бәәнә.Хөр һар эрлһ комиссар авб. 
- Партьд орнав гиҗ эрлһ өгсн тоотнь коммунист болҗана, - гиһәд, дамҗад, нег- негндән келәд йовад одв. 
Һару немшнриг зоваҗахш. Бәрлдән экләд бәәв. Танкс, ик-ик цогц хорхас кевтә, мөлклдәд аашна. Арчав йовһн цергнь дахсн, үрглҗләд, толһаһас ургшан гүүлдәд, танкснь товарн талхм-тачг өгәд, лугшулад йовна. Батальон деер сумн гидг, асхрад бәәнә. 
Эн агчмиг цуһар тесәд, тагчг тооцана. Товчнр бас чигн өөрдхинь күләҗәнә. «Луг»  гиһәд одв, товмуд зерг күрҗңнәд, һарсн утань будн болад, эргнд мел чичрәд, догдлад бәәнә. Түрүн танкд сумн ирәд тусв. Ик хар утан өөдән цоонград, хаҗуднь йовснь бас һал авлцад, түүнәннь ормар одв. Һурвдгч танкнь бас таг зогсв. Нүрәд өөдмәс ургшан түрглҗ йовсн хортн тогтн тусад, матиһәд-һотиһәд үлү- дуту һарад, эврәннь зергләһән алдад, салврад ирв. Йовһн церг-бүкл рота уралан һарч йовна. Танксар - дөң авад, өмннь һарад рота кевәрн мөлкҗ йовна. 
Бәрлдән улм чаңһрад, улм гүдүдән орад бәәв. Танксин өмн йовһн церг һарһсн хортна санань, ю ухалснь медгдҗәхш. Тернь гихлә, хотхр-цүкн болсн тоотар хальчлад өөрдәд аашна. Майор Харадан Увш гранатс белдх команд өгчәнә. 
Генткн, немшнр йовсн ормд һал һарад, утан паанцглад одв - күчтә минометсин зерг халһн ротиг кевтнь дарчкснь тер. Хойрдад хаснь танкс деер оч асхрв … Дәврлтнь тигҗ хуурв. 
Зуг арвхн минутд амрлһ авгдв. Шин дәврлт эклв - ода немшнр батальог хойр захаснь шахад, хойр талк нөкднраснь зааглад, аарглад авч йовна. Батальона товмуд ас бүтн юмн үлдсн уга. Шавтсн, үксн хойрар окопс дүүрң. Комиссар шавта, һурвн-дөрвн командирмүдт сүмн тусад алгдҗ одв. Болв батальон сүрд гиҗәхш. Минометчикүд чигн авад һарад бәәнә. Өмәрләд чигн, ардарлад чигн хана. Тигҗәһәд гүүлгәд тараһад чигн хана … 
- Санитармуд уга. Шавта улс күргтн, - гиҗ ротын командир Намҗлд закҗана. Тегәд, арв һар кү эн дәәнә һалв дотрас үүрәд, чирәд һарв. Алңг болхм, күчн альдаснь һарад бәәдв? Чидлнь яһҗ хурдв? Әрә хөр күрсн, нәрн бура болсн, эвтәкн цогцднь альднь бәәһәд бәәсн чидл болхв, тернь? 
Хаалһдан, нег хотхрар орад ирхлә, яһад, альдаһур ирсинь меддг арһ уга, немшнр аашхнь үзгдҗәнә. Арв һар улс - Яһдмб? - гиҗ санад энд- тендән хәләхлә, хуучн блиндаҗ бәәнә. Арһта гииглг болсн шавтань мөлкәд, дәвәд, күндинь күүкн өргәд - чирәд орулчкад, хаҗуднь бийнь кевтв. Фашистнр бүсләд авчкв. 
Намҗл төвләд, төвләд хаһад, суман әрвлҗәнә. Хойрнь, һурвнь дөрвн унад одв. Болв, күүкнд сумн тусв. Цусн асхрад күч өглго бәәнә. Боохар седхлә цол уга. Немшнр дәврәд, өөрдәд күрч ирв. Бәәсн чидлән һарһад, араһан зууһад, кесг гранатс хайад оркв. Харһсна хү - дольган ирҗ хүрүләд, авад шивсн, Намҗл тер цаатк эрсд оч толһаһарн цокад унв, дахҗ боссн уга. Һанцхн күүкиг кел бәрх болҗ йовсн фашистнрәс, негнь чигн бүтн үлдсн уга. Әм - шир уга Намҗлиг, шавта улстаһинь медсанбатихн ирҗ авснь тер. Батальона комсомольск комитетин член Намҗлин һарһсн зөрмгин туск зәңг, җивртә кевтә нисәд күрч ирв. Хойр бәрлдәнә хоорндк агчмин завсрла күүкнә бәрсн диилврин тускар рот-ротар политрукмуд келҗ өгв. Цергчнр ик өврмҗ кеҗәнә, бахмҗнь өсҗәнә. - Мана Намҗлла әдл ноолдхм! - гиҗ баахн хар көвүн келв. 
- Мана Намҗлла әдл дәәлдхм! Өшәһинь авхм! - болҗ наадкснь дөңнв. Тернь захас-зах күртл күңкнәд, күн болһна чидлинь, зөрмгин немв. 
… Танкс улм өөрдәд йовна. Барун захд гүн хотхр бәәсәр, түүнә дундаһар йовх бәәдлтә, күрҗңнәд бәәнә. Тенднь теднә өмнәс Сөрлцх күн уга мет, мел тагчт, нег чигн хасн ә һархш. Майор Харадан Увш зәңгч илгәҗәнә - телефоһар күүнддг ик эрт тасрҗ одла - Одад медәд ир, күн үлдсн уга болвза? гиҗәнә. Дегд йос уга тагчг. Зәңгч удсн уга, гүүһәд күрч ирв. 
- Тенд бүкл взвод бәәнә, үр майор. Командирнь лейтенант Соловьев сумн харһад … Майор картузан тач авад, кесгтән ду һарлго бәәв. - Кен тегәд ормднь бәәнә? - Шин улсас негнь командлҗана. Баахн көвүн Шонхоров. - Болҗана, - гиҗ майор келв. - Терчн түрүн орсн дәәңдән танк хамхлла. Зөрмг, чидвртә көвүн болдг өңгтә. Бийнь дурнавар эргүләд хортна бәәдл шинҗлнә. Дакн-дакн барун зах тал хәләһәд бәәнә. - Тегәд, ямаран бәәнә теднчн? - Дала байрта, сергмҗтә юмн уга гинә. Шонхоровтн, болв зогсх кергтә гинә. - Байр - сергмҗ угаһар яһҗ терчн бәәхмб? - болад майор уурлсн бәәдл һарчана. - Тигҗ терүнд медгдҗлм, - гиҗ цергч цәәлһв. Барун захд саак кевәрн дегд йос уга тагчг. Цуг хамг, келхд, кииһән чигн авлго, күләһәд, саглад, менрч одсар бәәнә. Танкс болхла мел өргн дорнь гилтә. Түрүнкнь шуд Анҗгин өмн һарад ирв. Невчкн зуур зогсв. Нег дакҗ хаһад авб. Арһул көндрәд аашна. Өмннь, өргн дорнь гишңг, төмр махла үзгдәд одв. Танк һал падрад, доран эргн дуһрад, нүкнд нег хаҗуһарн унад дальҗиһәд тусв. 
- Ха, ха! Асх деернь, асх! - гиһәд Анҗг пулеметчикт хәәкрәд бәәнә. 
Генткн товин сумн гиинҗ ирәд, батальона дунд суудгар унв, тегәд майор Харадан Увш зогсҗасн ормд, һал шавр хойр авлцад, һалвлад, өөдән цоонград одсиг цергчнр үзв. 
- Комбат … Майор … Үкҗ одва! - гиһәд негнь хәәкрв. 
Болв утан уурхла эврәннь командир тер ормдан зогсҗахинь цуһар үзв. Эн һаран өргәд, заңһад хәәкрҗәнә: 
- Уга, майор үкшго! Одачн дәәллдх! Элстән сулдхн, эврә меҗәд күрх, Берлин авх! 
Батальон цухрсн уга. Тесвә! Һарунь зөвәр болва, кесг-кесг цергчнр әмән өгвә. Болв хортна һару холван үлү. 
Эннь харслт кеҗ дәврсн, хортна өмнәс серлдҗ ноолдлһна сүл бәәсмн. Тенд, Иҗлин көвәд хортна һолинь суһлх, өрчинь сууляд, зүркинь һарһад авх, өргинь соляд оркх цоклт өгхд ик белдвр көтлчксн белн цаг билә. 
34. 
Селәд һазрар бәәх бичкн-бичкн гарнизонснь угад тоота. Партизанмудас әәһәд сүмсн уга. «Ода ирнү, аль невчк бәәҗәһәд ирнү? - гиһәд санад оркхларн, әмн бас кергтә болҗана, өдрин гегәтә хурад, харул тәвәд батлсн болчкад, өр цәәлһәд, тавлад өдр болтл һаза һарлго бәәдгнь тедн дунд олн. Эднән немшнр меднә. Тегәд чигн партизанмуд элвәд, хөрлт-сөрлт уга болсар давҗана гиҗ нег сансн, генерал дуудҗ авад чикинь мошкад, эрәсинь чаңһаһад тәвсн, ода наар гихлә арсиг авх гиһәд бас нег сансн Вольфд юн суудл бәәдв? Эн бийнь эс гуүвчн, сән аңһуч кевтә, баргуд ан тукрад тәвәд бәәнә. Баргуднь гихлә, партизанмуд хәәһәд, у- өргн теегин ут-туршар бөгшн хатрад, эсэсовцнр чигн, полицаймуд чигн бигшлдәд, өдр-сө уга өөдән-үрү хойр шиңшлдәд, өлн чонмуд кевтә өлвклдәд, сольвлдад бәәнә. Өлвклддгнь бас учрта. Өдр-сөөднь зогсл уга гүүдг (болвчн, кедү дүңгә әәмшгтә чигн болг, кедү келвчн фронтас деер. Тегәд чигн офицернь сән нерән, яман геехәр, фронтд тусхар седхш, салдснь сумнас хол йовх саната. Партизанмуд болхла, бәргдх биш, үзгдхш. Күн алң болхм, һазр дорас һарч ирәд тарачкад, һазр доргшан орад йовҗ одна гихм. Тигчкәд, мел эс күләҗәсн, эс санҗасн ормар оч һарна. Болв хортн дунд йовҗ ноолда келһн өдр ирвәс улм күндрәд йовна. Тигх дутман ноолдан улм чаңһрад, өрвкәд, фашистнрт өдрәр чигн, сөөһәр чигн амрл уга. Арһан бархларн эдн цергә әңгсән йовулад, партизанмуд хәәлһлт болв. Эннь, игхнь партизанмудт кергтә. Юуна төлә ирсн болхв? Теегин ут-туршар кедү цергә әңгс аңклад гүүҗ йовх? Кемр тедн-цуһар фронтд одхла, тендән ямаран ик дөңг өгх? Негл хортн фронтур йовулх цергән энд, ардк хаһрхаган бөглхд олзлҗахла, кемр теднә то өсәд бәәхлә, мана керг сәәнәр күцҗәхин герчнь, - гиҗ Бамб цецг келнә. Тернь мел үнн. Энүгинь күн болһн меднә. Тигәд чигн сөөд мел унтхш. Немшнр партизан хәәһәд илҗ чадад йовхла, партизанмуд эдниг хәәхш, болв альд, кедү күн ирҗәхинь цугинь үзнә меднә! Эс үзсинь, эс медсинь итклтә улс дораһар зәңгләд оркна. Альдаран, кедү церг йовсинь, яахар, яһад йовсинь, әмтн аллхш. Тернь ик дөңг Селән, хотн болһнд партизанск чикн, нүдн, амн бәәнә. Болв партизанмудин бәәдл дала ик сән биш. Хот-хол хатяр. Намр болад, серүн орчксн, сөөд киитн, халун хот хәәгднә. Яһсн сән болх? Минь эн сурвр күн болһиг эзлв. Энүнд өгх хәрү хәәһәд толһа болһн уха туңһав. Итлгнь учрта. Нег дакҗ Бамб цецг зәңглв. 
- «Ухан-седвәрин марһан»  заргдҗана. Хот кеҗ уудг болх кергтә. Ухалтн, селвгән өгтн. Кенә селвг сән болна, тер күн диилвр бәрҗәнә. 
Тегәд, тер марһанд эс орлцсн күн уга. Тус- тустан эврәһән келҗәнә, һоллгчнь - сөөһәр хот кеҗ болшго гиҗ цуһар ухалсн болҗ һарв. Тигхлә өдрәр кех кергтә, хот кеҗ болҗана. Яһҗ? Ямаран эсвәр? Утаһинь яахмб? Йир яһад кех болад келвчн утаһинь яахнь медгдҗәхш. Кошарт кеһәд авад бәәх селвг өггдҗәнә. Эннь чик, болв әәмшгтә, юңгад гихлә фашистнр кошармуд бас булһчад йовна. Эднә бәәсн кошарт һурвн өдр дарантнь ирснь тер. Командир комиссар хойр урдаснь саглад, нам ямаран чигн темдг үлдәл уга һарад бәәснь сән болв. Эс гиҗ нег анч авчкхла, теднәс мөлтрнә гидг күчр. Цугинь соңсҗ-соңсҗ, Бамб цецг үг сурҗана. Эн эврәннь селвг өгчәнә. Зәрмнь таасхла, зәрмнь маһдлҗана. Тегәд селвгинь сөрҗ хәләх болҗ шиидәд, һал мергн үдлә, улан дотр хурад ирцхәв. Харул тәвчксн, әәмшг уга. Зуг хая-хаяд «рама»  нисәд күрәд ирнә. Эн зурм мөңглсн гекс кевтә, һазрас нүдән авхш, дедәд-деләд, элкдәд бәәнә. Болв үүнднь бас дарңх олдсн, бас Бадмин ааль. Кемр самолет аашна гихлә, күн болһн нег ик хамхулта. Түңгән деерән хайчкад, кевтнә. Хамхул - хамхул, деерәс биш, хаҗуһаснь хәләсн күн эс оньһхла йилһҗ медшго. Тегәд, цуһар хурад, комиссар ямаран заавр өгхинь күләҗәнә. Зааврнь күнд биш. Чонин нүкнлә әдл көндәләд һурвн-дөрвн ишкмд малтад, бас нег ам һарһх. Тернь «турва»  болх. Тенүн деернь хамхул хайҗ-хайҗ оркх. Оңдан хаҗуһаснь зуух кеһәд түлхлә, утан «турваһар»  гүүһәд, һархларн хамхул заагур тарад, шиңгрәд, медгдх уга гисн - тиим. 
Малтад бел кечкәд, хот нерәд, һал орулҗана. Зәрмнь өөрнь бәәнә. Маһдлҗаснь, ууҗмас хәләхәр, холҗад йовҗ одв. Өөрәс чигн, холас чигн утан үзгддго болҗ һарв. Партизанмуд өдрин нег халун хотта, махан чанҗ идәд, шөлән уучкад, унтад, амрч авчкад асхнднь һарад «аңһучлна»  
Аңһучлна гихәс, отряд селә орҗ йовна. Эннь арв һар дууна. Өдрәрнь Цаһан ирәд, хамг тоотинь тодлад, шинҗләд күрч ирсн, ода отрядан тиигән давулҗ йовна, һанцхн эн селәнд чигн биш, наадксднь чигн, нам балһснд кесг дакҗ күүкн одна.Хувц-хунрнь чигн бәәх бәәдлнь чигн әмтнәс йилһрхш. Иим күүкд селәдәр дала. Кен төр кех билә? Шидр, хоша бәәсн селә орад, партизанск зарһин шиидвриг гегән-цаһан өдрәр күцәһәд ирвә. Эн селәнә толһачнь болҗ нег андн бәәсн, хотн-хошан улсиг дорацулад, зоваһад, хөн-яман күртлнь булаһад авад, ик ахлачнр ирхлә тоодг бәәҗ. Тегәд, Цаһан һал үдлә селәнә толһачин герәр орад ирнә. Гергнь Элст орсн зәңг селәнәс итклтә кун келүлсн әәх юмн уга. Күүкн мендләд, уралан һарн, пистулан тач авад зөрүлв: -- Һаран! Ки бичә һар! - гиҗ закҗана. Залу чичрәд, дагҗад бәәнә: нүднь чирм-чирм гиһәд «яахар? Яһад?»  гиҗ сурхар седсн бийнь, дегәд әәмкләрн үг келҗ чадхш, уульхин нааһар бәәнә. Күүкн уралан ишкәд: «фашистнрт цергләд, селәнә толһач болчкад, әмт бәрүләд, дөөгләд, зоваһад, мал-геринь булаһад йовсндан урвач Ефремов Советск Социалистическ Республиксин Союзин нерн деерәс, мана эңкр Төрскнә, цуг советск олн әмтнә нерн деерәс,»  Цәклһн «отрядин партизанск зарһин шиидврәр, хамгин өөдән цааҗла харһҗ, хагдҗана»  гиһәд, зүркнәннь экәр төвләд, чавгиг дарад орксн, залу доран сун унв.Көндрсн чигн уга. Күүкн хавтхасн цаас һарһҗ авад, деернь наав. Түүнднь: «Энүнлә әдл улс, Төрскән хулдсн тоотнь, иим цааҗла харһх! Партизанмуд «гиҗ барлата. Тиигн терз деер бәәсн өнс авч һарад үүднднь өлгчкәд, таварн, эс медсн болад уульнцур һарв. Туснь бәәсн хаша дотрас күүкд күн альчуран ясад,»  әәмшг уга, йов «гисн докья өгв. … Хоша бәәх селәнәс ирдг хаалһ давад, цань һарчкад, партизанмуд суув. Эдн хойр әңгрх зөвтә. Негнь - командир толһачта - доран үлдх, наадкснь - комиссар толһачта - селәнүр дәврх. Татдгнь учрта. Зәңг ирхлә, дуудчкхд күнд юмн биш, хоша бәәх гарнизог үкәд-дарҗах нөкднртә дөңг болхар хурлдх. Тедниг командир зуурнь тосҗана. Тосхларн, хаалһинь йөрәһәд, мин тәвчксн, күләҗәнә. Минәс әмд һарсинь хаһад уңһах. 
Комиссар әмтән дахулад цааран, һарв. Удсн уга селәнд өөрдәд күрч ирв. Болв зөвәр уухн бәәнә. Бамб цецг Баатрин ээмәс татад: 
- Цаһанла хамднь бас нег кү авад йов, - гиһәд шимндв, һаринь тагчкар атхад оркв. Тернь үкс-үкс гиһәд, хол-хол алхад йовна. Цаһан нөкдтәһән бас үлдҗ йовхш. Ишкрәд авх чигн дурн күрнә, өргәд дуулхар чигн седнә: йоста керг күцәнә гидг наадна юмн биш. Олн дунд, олна тоод орад йовсн биш! Кедү күсл кеҗ, санҗ йовсн болхв. Эн һурвн, хаалһин хаҗуһар, холҗҗ һарл уга йовад йовна. Хая-хаяд үүлн һатцас сар һарад үзгдчкәд, бултҗ одна. Тер хоорнд шин ирсн хальмг бер сананднь орад, Сариг тер берлә дүңцүләд, дотран мусг-мусг инәнә. «Берән хәләтн! Берән хәләтн!»  гиһәд, альчурин зах өргәд, хәләтл хайчкдг. Тер мет үүлн агчмин зуур Сариг һарһад әмтнд үзүлчкәд, адһад дакад хаачкна. Селәнә зах. Эн бичкн толһан ташуд бәәҗ. Эднд үзг зааҗ көтлҗ йовсн хаалһ ургшан орҗ йовна. - Һол бәәнү? - гиҗ арһул Баатр сурв. - Чальчаг, - болҗ Цаһан хәрү егв. Ода эдн бас нег цуг-хамгинь эргүләд, шинҗләд хәләх зөвтә. Аль хаҗуһас дәврсн амр болхинь йилһх. Тигчкәд, харулчнринь тагчгар хорах һурвулн селәг нег эргүләд авб. Ирәд, хотхр бәәснд суув. Бичкн нәрхн һол холдан матьхлзад, цәәһәд гилвкнә. Өөрдхлә көвәнь улм- бальчг хойр, нигт хулсн-зегснд даргдсн, бийнь әрә үзгднә. Хулсн-зегсн әрә салькна әмсхлд нәәхләд, дольгарад, шар-шар гиһәд бәәнә. 
Һатлхд сән орм олҗ авад һол талас, хотхрас дәврсн сән гиҗ санҗана. Юңгад гихлә эн хаҗуг хортн самһаһар хәләнә. Тер улм-бальчг дотраһар күн ирх гиҗ кемднь чигн уханднь орхш. Нигт хулсн-зегсн партизанмудыг өөрдәд иртлнь сән гидгәр хальчлх. Эн тоолвран негәрн комиссарт келүлнә, дахулад, көтләд авч ир гиҗ нөктдән закҗана. 
Баатр Цаһан хойр селән тал орҗ йовна. Гермүдин ардаһар мөлкәд, селәг хойр әңг кеһәд хуваҗах уульнцд күрәд, хашан иргд кевтәд шинҗлҗәнә. 
Уульнцин тер хаҗуднь модн гер бәәнә. Сала-шидмсн болсн дала суңһгуд ирҗ орснь үзгдҗәнә. 
Эднә комендатур, - гиҗ Цаһан Баатрт шимлдҗәнә. Арвн минут шаху болад одв. Герин үүдн секгдәд, күнд һосарн күр-күр гиһәд, кирлцән деер күн һарад ирв. Невчкн зуур тагчг зогсҗаһад, немш дууна айс орулад ишкрәд, Тигҗәһәд эвшәһәд, хойр-һурв оувячкад, орҗ одв. Секәтә үүдәр «алло, алло»  гиһәд давтад бәәсн соңсгдна. 
Эдн хамг кергтә тоотан цугинь йилһв. Одак кевәрн мөлкәд, гермүдин сүүдрәр хальч кеһәд, хәрү һарад, һол тал ирхлә, партизанмуд һатлад күрч ирсн бәәнә. Хамг үзсн тоотан комиссарт келчкәд, комендатурт яһҗ уга кех тоолврарн Баатр хувалцҗана. Дөрвн кү нанд апхлә болад бәәх гиҗ сурҗана. Комиссар хаҗудан бәәсн һурвиг заав. Цаһан дөрвдгчинь заачкх гиһәд адһад: - Би … - гихләнь, Бамб цецг зев гив. Тавн күн һарад йовб. Удсн уга, одак хашан иргд күрч ирв. Партизанмуд түдс гиҗәһәд, гүүлдәд, уульнцин тер хаҗуднь һарад, тагчгар комендатурин бүсләд авад оркв. Баатр арһул кирлцән деер һарад, эрслә эрс болад мегдәһәд, үүднә өөр зогсв. Одахн соңссн немш дууна айс дуралһад чаңһар ишкрәд авб. Хард гиһәд үүд секәд нертәһәр керлдн йовҗ, күн һарад ирв. Баатр автоматарн даладҗаһад немшиг толһадв түрүләд гүүһәд дотр орад одв, наадкснь адһад дахлдв. Зертә- зевтә улс үзчкәд, немшнр ухан уга, нег булңгуд баглрад, һаран өргәд, чичрәд бәәнә. Тер хоорнд комиссар әмтән кесг баг кеһәд хаачксн, дәврх докья күләҗәнә. Докьяг Баатр өгх зөвтә билә. Зуг түрүләд толһа талас селә харҗах харулчнриг тоньлһх кергтә болҗана. Тегәд, кел бәргдсн улсин зааврар, теднә келсәр, Баатр әмтән дахулад түрүн харулч тал өөрдәд ирн, һанцх цокад унһав. Тер мет бас негинь уга кев. Хойр хурһан амндан дүрәд Баатр ишкрсн, тагчг бәәсн селәнд, һолд, хулсн-зегснд ца- цааһан җиргәд, җиңнәд одв. Эннь докья бәәсмн. Энүг күләҗәсн партизанмуд немшнр патьрлсн гермүд тал дәврәд, удасн уга, алдгинь - алад, кел бәрдгинь - бәрәд, гарни-зон неринь таслв. Дәәлдән генткн экләд, генткн төгсв. Партизанмуд комендатур бәәсн гер тал хортна зер-зев зөөһәд, диглҗ авб. 
Комиссар әмтән дахулад хәрү һарв. Диилвр бәрсн, бүкл гарнизон уга кесн, байрта йовх улс шудрлдад йовна. Удл уга хаалһ деер бәәсн наадк әңгләһән харһад бәәв. Нег ик хар машин көлврәд кевтнә, утан һарад уңһдад бәәнә. 
Комиссар эврәннь әңгин тускар командирт келҗ өгв, тернь цуһараднь ханлт өргв, ашинь икәр таасв. 
- Бидн чигн муудан угавдн, - гиҗ командир зааҗана. Хәрн күн аашҗ. Негн чигн һарсн уга, - гиҗ командир келв. 
- Селәнәс дөңг сурсн уга билә. Эдн яһҗ йовсмб? - гиҗ комиссар алңгтрҗана. 
- Үклән хәәҗ йовҗ, - гиҗ командир хәрү өгвә. 
Партизанмуд, командир комиссар хойран дахад, 
цувад йовна. Эдниг эврәннь аһу-ик көнҗләрн сө бүркәд, хальчлад, кенд чигн үзүллго бәәрн күртлнь авад һарв. 
Яшкуль - Утта хоорндк хаалһ - хәләсн һанцхн хаалһ болҗана. Хойр талаһарнь элсн- шора, йовдг арһ уга. Түңгинь меддг партизанмудт юн керг? Эдн сө болһн мин тәвщхәнә. Немшин һарунь дала. Әмт ачсн машинь чигн көмргдәд шатна, танкнь тас тусад чигн зогсна, келхм биш. 
… Харңһу чигн сө. Сар һарх болад уга. Командир Коломейцев, комиссар Боктан Буча хойр отрядан кевтнь ардан дахулсн, хаалһ тал өөрдәд ирв. Дарв әңгрәд, тус-тустан хаалһд мин тәвчкәд, хооран һарад, темдгтә һазрт хурх болсн, кергән күцәчкәд хәрү ирҗ йовад, комиссар кеер аэродром бәәхинь үзсн, ирәд 
келҗәнә: 
- Үр командир, минь үнд аэродром бәәнә. Нег аю … 
- Икий? - гиҗ Коломейцев сурв. 
- Уга, тавн истребитель сууна, - болҗ Боктан Буча хәрү өгчәнә. - Әәһәд керг уга. Негдвәр - сө, маниг тедн күләҗәхмн. Хойрдвар - ашнь ямаран әвртә болх гинәч. Тагчг ирәд генткн дәврхлә, тарвалдад, «Дотаҗ»  уга һарад зууллдх. Комиссар арһул инәҗәнә. Командир бас … 
Аэродромд өөрдәд, мөлкәд ирхлә, хойр харулч сольвлдад йовад бәәнә. Тал дундк самолетин тус харһчкад, гүңгр гиһәд үг келсн болна, зогсхш, давад йовҗ одна. «Зуг дегц авх кергтә»  гиҗ комиссар шиидҗәнә. Тер төләд хойр әңгрәд, негинь - нег захднь, наадкинь оңгдан захднь бәрх гисн тоолвр орад ирв. Тегәд, улм өөрдәд мөлкәд, самолет ташрлад кевтҗ бәәһәд, харулч эргсн болла, энүнә зун далин герлд ханҗал утх шаагдад, гиңг гиҗ ду һарл уга, нүрәд унв. 
Дарунь тер захас «болва»  гисн зәңг ирв. Тавн «мессершмиттд»  һал өгн, хурдлад немшнриг гермүдәс һарһл уга дорнь бәрхм гиҗ йовхла, генткн нег гер талас пулемет дарҗгнад, цәәлзәд … Арһ уга, кевтх керг учрв. 
Болв тер сөөни тагчгиг эвдәд, һазр догдлулад, һал цацад оһтрһуд күргәд, даран- дарандан самолетс хаһрад, дакад ташр деернь пулемет лугшад, таш-таш халдад бәәсн, нөөрмү улсин сүмсинь авад, фашистнр дотр-киилг шалврта һаза һарад, комиссарин келсәр, лавта «Дотаҗ уга»  гүүлдҗ йовна. Зәрмнь альдаран гүүҗ йовхан медл уга, йир яһад болвчн эндәс зулад һарх гисәр хурдлҗ йовхла, нисдг санатань шачасн самолет талан гүүҗ йовна. Партизанмуд эдниг уга кечкәд, тер гермүдинь гранатсар шивәд шатачкад, хамцҗ авад, өмәрләд һарв. Зөвәр йовад орксн цагла, бас нег хаһрлт күрҗңгнәд соңсгдв. «Эннь хаалһ-эврәһән кеҗәнә. Аэродроман харсхар ирҗ йовх дөң үклән олснд маһд уга»  гилдҗ хоорндан күүндлдәд, партизанмуд цааран һарад йовб. Командир комиссар хойрин өмәрлҗ һардгнь - Адг күрч авх гисн йовна. Кемр шахад, күнд болад бәәхлә, чидләс давад ирхлә, цаарлад, Яндһа-чолу темцәд чигн, мөлтрәд һарч болхмн. Негл сөөһә йовдл. Зуг эн зурань күцәгдсн уга. Гестаповцнр һалзурад, эн бичкн отрядт олад, бәртхә гиҗ карательн бүкл экспедиц йовулв 
Көөлдә-көөлдә йовҗ фашистнр Адгин алднд бүсләд авб. Халдад цухрад йовҗ отряд хотхрар орад ирв. Немшнр дөрвн үзгәс улм шахад, улм өөрдәд йовна. Хотхрин амар батрад, эргәд халдҗ болх дүңгәһәр кевлдәд, дәәлдх кергтә болв. Яһад чигн сө күртл торх. Цааранднь нег захарнь дәврәд мөлтрәд һарх гиҗ шиидсн, командир комиссар хойр көвүдтәһән, бүкл өрәл өдр дәәлдәд оркв. Һару хойр талас һарад бәәнә. Босхмҗин Борис унв. Дакҗ эн босҗ, серглңг шог келҗ әмт инәлһшго. Гранат шивхәр седәд өөрдсн кевтән, барун һарнь уралан сунсн Санҗин Эрднь кевтнә. Хаҗуһас хәләсн күүнд, минь ода босад хортн тал дәврх дуртә бәәнә. Ора болҗ йовна. Командир шавтад, терүгинь комиссар бооҗ өгәд: - ода әәх юмн уга. Мана сө ирҗ йовна, - гиһәд инәһәд, автоматан авад кевтлә. Дакҗ нам үг чигн келсн уга.Яхлсн, түңшсн чигн медгдсн уга. Хәләхлә, барун нүднәннь деегәр сумн тусҗ, цусн түргләд бәәнә. Сө болв. Хойр талас халдан төвкнв. Үүрмүдән дорнь оршачкад, партизанмуд зөвчлҗ авад, дәврх орм темдглҗәнә. Соңсҗ-соңсҗаһад командир келҗәнә: - Маниг сөрҗ йовх улс өмн амиг батлҗах. Тигхлә бидн ардарлад дәврхм! Тегәд, сөөни өрәл давсн дүңгә цагла тагчгар мәл, кәд, немшнр тал өөрдҗ ирәд, гранатсар күчләд, шууга татад, дәврәд бүслврәс мөлтрәд һарад, отряд зулҗ йовна. Сөөһәр альдаран одва гихв? Гүүлдҗ-гүүлдҗ, шуугҗ- шуугҗ фашистнр, аңган аллей нохас кевтә аңһлзад үлдв. Элстәс даңгин яһҗана гиһәд сурад амр өгхш. Генрн бийнь хойр дакҗ дуудла. Полковник Фишбрандт энүнә итклтә йисн улсин негнь, Коломейцевин отрядиг уга кех даалһвр авч һарла. Дуудхн болһнд полковник генералиг төвкнүлнә. Тернь ик байрта. Яһвчн отряд уга кечквдн гихлә таасхинь санҗана. Насан чилтл церглҗ йовх күн, яахла таасдгнь, яахла керлддг шооддгинь меднә. Тегәд генәралин дун деер һарад чикнд хадгдад: 
- Әмдәр, әмдәр автн кишгог - гиһәд заквр өгчәнә 
- Йаволль, Герр генерал! - Полковник Фишбрандт телефоһар күүндҗ бәәсн бийнь, өрчән кө Бәәлһәд хойр өскә харһулад күвҗгпүләд авб … 
Ода дакад телефон җиңнҗәнә. Полковник өөрдәд соңсхдан әәҗәнә, авл уга бас бәәҗ болшго. Яахв, одад әргәд авб. Һарнь чичрәд, әрә трубк бәрҗәнә. Хоолнь хагсад үг келхәсн һарчана. Холас дуудҗах дун «альо, альо, альо»  гиһәд давтад бәәнә. Фишбрандт чикндән шахчкад зогсад бәәнә. Генткн сана авсн кевтә сарвлзад хәрү өгчәнә. Бийнь биш, энүнә адъютант. «Алдрад, һарад одвза»  гинә, - Одвза биш. Алдрад һарч одва. - Юун? - гиһәд хәәкрсн дун, соңсҗасн полковникиг биш, хаҗуд суусн кү чочах дүңгәһәр хәңкнв. Бийнь! Фишбрантд чичрәд бәәнә. Яһад, юн болсинь цәәлһҗәнә. Цаадкнь керлдәд, авад һарад бәәнә. Тигҗ-тигҗ генерал келҗәнә: - Тер отряд бәәхлә, полковник та уга болхт.Таниг бәәх болхла, отряд уга болх. Хойрин негн. Медгдҗәнү? - Йаволль, Герр генерал! - Бас арвн маши илгәнәв, - гиҗ Гопри келҗәнә. - Коломейцевиг бәрсн күүнд арвн миңһәр мөрә өгнәв. Арвн миңһн! Мини нерн деерәс зарлтн, полковник. Тигн трубкан хайчкв, нам менд бә гиҗ чигн келсн уга. Маңһдуртнь, альхна эрән сәәнәр үзгдәд уга бәәтл, Фишбрандт әмтән босхв. Элстәс илгәсн дөңг күрч ирв. Машид хаалһар йовад йовхла, әмтнь йовһн, зелләд, бууһан белн бәрсн энд- тендән шилвклдсн йовна. «Тедн бас йовһн. Альдаран одх билә? гиҗ полковник эврәхсән тукрна. Болв, өдрин тес йовсн бийнь, уга. Зуг нөкәдүртнь, асхн шидр, эднә мөрт фашистнр орв. Орхларн, Элстәс нохас авхулад, мөр мөрдәд, үнрчлүләд, ирсн ормарнь аашна. Эргнд нүкн-хотхр гих юмн уга болсар, отряд асхн күртл көлән амрах болад, кеер хошар бәәдг бичкн гер харһснд орсн бәәлә. Немшнр аашхинь харулч зәңглҗәнә. Болв оддг һазр уга. Эргнд - тиньгр, һарад гүүлдхлә ки-өңгәр, хаһад-хаһад уңһачкхмн. Мел асхн, күртл теслцәд медх болҗана. Фашистнр өөрдәд күрч ирвә. «Үнд бәәнә»  гисәр нохас авч идәд, хуцад, һәрәдәд, уралан зүткәд йовна. Гер дотрас таш-таш гиһәд хасн болла, кесг фашистнр сарвлзад унв. Тигхләнь оч немшнр медв. Эс гиҗ нохасан иткҗ йовсн уга. Үнгәр орсн болвчн, давҗ одсн гиҗ санснь хаҗһр болҗ һарчана. Ашнь - тавн күн, хадсн хан кевтә дерллдәд одв. Ода мел дөрвн үзгәснь таг бүсләд авчксн, шахад аашна. Гер дотрас эргндән хана гидг чигн күчр. Болв партизанмуд бийән өгчәхш. Халдад бәәнә. Полковник ядхдан командириг болвчн әмдәр авх саната. Арһта болхла цуһараһинь. Немшнр герүр орхар гүүлдсинь медәд, партизанмуд һазак сиинә үүднә өөр мин тәвлә. Теднәс әәмшг уга. Гер нүр хаҗудан хойрхн терзтә, терүнднь зогсад авчксн партизанмуд, кү өөрдүлхш. Болв, арвн миңһн гичксн, фашистнр үкхән тоолхш, дәврәд шудрад бәәцхәнә. Кесгнь үүдн тал хурдлад аашна. Тотхад, орхасн әәһәд туслҗана. Арв һар күн хурчкв. Олн дунд зөргтәнь йовхгов. Негнь үкс сиинә үүдиг бий талан татлһила, цааһас гранатс хайв, одак арв һар немшир уга болҗ одв. Түңгинь үзсн фашистнр һалзурҗана. Үүдәр болшго, терзәр бас. Яһсн сән болх? Һал өгнә. Гер дүркләд, һашун утаһар дүүрч одв. Гер дотр күн кииһән авдг арһ уга. Болв партизанмуд тесҗәнә, тесх биш ноолдҗана. 
Деерәснь шатад бәәсн бийнь кергтән авлго, халдад … бууһан кен чигн алдсн уга. 
Полковник Вольф телефоһар күүндн, байрлад, генерал Гопри тал һарад хурдлв. Орн йовҗ, ики уухнас, хәәкрҗ йовна. 
- Герр генерал! Отряд кевтән уга кегдҗ. Цуһар шач. Гопри хәрү өгчәхш. Терз тус зогсад, ца һатц хәләсн бәәдл һарһад бәәнә. Ю үзҗәнә гихв? Цань харңһу. Генткн хәрү эргәд 
- Үннь ямаран болҗ? Кедү күрвә? - гиҗ сурад, амнь инәмсглсн болад, нүднь шилвкәд бәәнә. 
- Арвн нәәмн салдс, нег офицер. 
- Тедн кедүви? 
- Арвн зурһан бәәсн, энтн түрүнд, өцклдүр зуг нәәмн үлдҗ. - Арвн зурһан! Генерал нурһан ардан үүрәд йовдгнҗана. Вольфин өмн зогсад, чирәһинь хәлән бәәҗ, келҗәнә: - Арвн зурһан Баатрмуд! Түрүн дәәнд хөрн таваг, ода арвн йисиг, аэродром кевтнь, һурвн полицейск пост … Тигчкәд кедү маши хамхлва? Кедү күн түүнднь үквә? Генерал дакн йовдгнад: - Дегд үнтә, дегд! Мини дивизь фронтд түдү әмт геехш, үнд нам … Эн хамг цуһар таднас көлтә! - гиһәд Гопри 
полковник тал эргәд, галлзад оркхла, тернь цокад оркчв гисәр, хооран цухрв. 
Генткн телефон дарҗгнад одв, генерал адһад шүүрәд авб. 
- Вайшбук. Альдас? 
Энд бәәсн Вольф мегдәҗ одв. Ода юн болва? Яһна? Сурхдан әәҗәнә. 
Гопри күүндн полковникд закҗана: 
- Вайшбук дөңг сурҗана. Көглтин өөр нег отряд бүсләд авчксн бәәдгҗн. Шулун … Шулун йовултн, эс гиҗ алдрҗ одх. Шулун! … 
35. 
Цаһан Элст орад һарчана. Командир комиссар хойр сән хаалһ эрҗәнә, кергән сәәнәр күцә гиҗ йөрәҗәнә. Кергнь - «Цәклһн»  отрядин партизанск зарһин шиидвр күцәх - Савельевиг тоньлһх … Энүг ик урдаснь белдх кергтә болв. Тер төләд Муркла өөрдәд, таньлдҗ эс авхла, болшго болад бәәв. Тегәд, кесг хонг хооран, өдрәр, Цаһан энүнә герүр ирв. Мурка … Хойр нүднь киитн, хаһ ташад бәәнә. Хәләһәд оркхла цань давулад, һатлһад, малтад-булһчад орксн болҗ медгднә. Тогтун бәәсн бийнь хойр шар нүднь даңгин һал асад шатад, харңһу булңгд суух миисин нүдн кевтә гилвкәд һарна. Бийнь, һучн тав күрсн наста, дегд йос уга шулун, өрчәр орад һарн гиһәд бәәнә. Эргәд орксн эргцнь - дуһрул, хормань нег талан хурагдад йовад одна, алтн сиикнь чикнә ашкд чичрәд, нарна толянла наадад, гилв-далв гиһәд одна. Цаһан мендләд, үүдн хоорнд белн бәәсн стул деер суув. Мурка икәр керглсн бәәдл һарчахш цаһана өмн кедү күн ирсн болхв? Дасад хуурч. Гер дотран ю-кү хурасн болад шудрад бәәнә. Генткн күүкн тал эргәд, келхд, насни туршар энүг меддг, Цаһан чигн ирәд өмннь нөкд-дөңг болад бәәдг кевтәһәр, сәвүр өмннь хайҗ өгчкәд: 
- Өөрк хораһан хайчк, - гиҗәнә. - Бичкнәр ус цац, эс гиҗ тоосн һарх. 
Цаһан удасн уга, геринь сәвүрдәд, хогинь һарһҗ хаяд, энд-тенд ю-кү ясад, стол деерк бүркә чикләд, әврлүлчҗв.Тер тоотинь һазаһас орҗ ирн йовҗ Мурка үзәд, таасад: - Күүкн гидг эн, - гиҗ буульҗ йовна. Тер хоорнд эрсд бәәсн нүр герин өмн одад, чирә- зүсән хәләһәд, үсән ясҗана. Тигн бәәҗ Цаһанас ямаран кергтә йовсинь сурҗана. Яһад ирсинь бийнь медә бәәхгов, тер бийнь зөрц, күүндвр эклхәр тигҗәнә. Арат! - Белг бәрүлхәр, - гиһәд күүкн һудиһәд, чирәнь уласн болад одв. - Юуһинь ичнәчи? Ичдм биш, - болҗ Мурка сурһмҗ өгчәнә. - Цагнь тиим. Күргнчн дәәнд, зәңг-зә уга, зүүдндчн мууһар орвү? Тиим эсий? Цаһан зөрц алңгтрсн болад, нүдән Муркас авхш, хәләһәд бәәнә, чирмлхш. Цаадкнь өврмҗ кеҗәнә гиһәд басад, мусхлзад «һәргтәч одачн»  гисәр бәәнә. Күүкн кесгтән тагчг хәләҗәнә: - Таниг иим гиҗ сансн уга биләв, - гиҗ шимнд-хин нааһар келнә. 
Мурка, элк хатад инәнә, кесгтән зогсхш, нам нүднднь нүлсмн цәәрәд, сурҗана: 
- Ода ямаран болх гилчи? - Бийнь улм инәһәд бәәнә. Көвкәсн өрчнь чичрәд, тус-тустан хальгад бәәнә. 
- Би таниг белг бәрнә, сәәнәр меднә гиҗ ооңгслав, - гиһәд, Цаһан эклв. Улм чамаг буульс гиҗ санҗана. - Болв, кү үзн, һазаһин өнгәр тоолад-томҗад келх гиҗ йир, худл келҗ биш, санҗасн угав. Яһҗ тигҗ меддг болхви? 
Цаһана келәд бәәснь, өңг-зүснь, чирәнь, нүднь-цуһар түдү дуңгә үнч - кен чигн иткхм. Буульмҗ-макталд дурта Мурка болхла, нег үлү, - Ай, терчн негл хәләхлә медгдҗ однала, - гиҗ Мурка келәд босв. Терз деер бәәсн көзр авб. - Кедү медгднә гидг болвчн, көзр ардаснь хайлго бәәҗ болшго. Шалһад-шүүх кергтә. Тигн, экләд семрҗәнә. Һарнь һаран күцәд, дерс- дерс гиһәд бәәнә. Цаһан чигн өврсн бәәдләр, алдл уга хәләҗәнә. Мурка, көзриг семрҗ-семрҗ өмнән хайчкад, дундаснь Сартгин күрл татад авад ирвә, үзүлҗәнә. - Чини эн болҗахгов? - гиҗ сурад, ннәмсклчкәд, йоста кевәр эклҗәнә, һурв әңгләд, хәрү негдүләд, дакн әңгләд, тоолад, неҗәдәр хаяд, аальңь келхим биш. Уг сүүлднь һурвн әңгин негинь авад келҗәнә. - Күргнчн ики холд, һазрин нег захд йовна. Әмд-менд. - Күүкнәс нүдән авхш, шилтәд орҗ оч. Цаһан чигн эс медсн болад, цань уга гидгәр, үг алдад оркчв гисәр, чикән өгчәнә. - Терчн чамд дурта. Мел чамаһан санад, күсл кеһәд йовна. Шидр шаңһа герт орад һарч. Тигн көзрмүд дундас иштгин туз авад үзүлв. - Болв әәх юмн уга. Гиигәр шавтад, шаңһа герәр орад чигн һарсн биз. Чамд даңгин бичг бичәд бәәнә. Хәләлч, зуг эднь ирәд, бас шаңһа герт торад бәәнә. Эннь бас учрта. Ода нааран пошт йовшго. Әәдрхнд ирәд кевтдг болхгов, - гиһәд цуг көзр иг негдүләд семрч-семрч оркв. Дарунь күүкн тал хәләһәд, неҗәдәр татхар бәәнә: - Юн күләҗәнә?.. Бүүвнә зурһан нүдн һарад ирв. - Хаалһ. Ут хаалһ. Йовн гиҗәнәч, күүкн … - Юн болх?.. Иштгин долан унад ирв. - Гер бишв, күүкн! Харһн гиҗәнәч! Харһн гиҗәнәч! 
- Юуһар зүркнчн төвкнх?.. Сартгин күрл һарад күрәд ирв. - Ашнь әвртә! Ашнь әвртә! Нәәрин харин ирәд, хойрулн амрад җирһн гиҗәнәт - болад Мурка көзрән хурав. Цаһан тагчг. Үүнә нүднд Сартгин күрл бәәнә, нәрхн харнь маасхлзад бәәнә. Иткҗәнчи? Уга, эс иткдг болвчн, минь тиим болх яһна гиһәд даңгин эн ухална. Тер ухалсн уханла көзр харһад, Цаһан кесгтән үг-күр уга суудгнь эн … … Ода Цаһан бас Муркинд ирҗ йовна. Эн саамд әәмҗ-эмәҗ йовхш. Хуучн таньл, күүкн шудрад ирәд, кирлцән деер һархла, цааһас үүд секәд бийнь һарад ирв. Кеерч. - Цаһан! Ор! Ор! - гиһәд байрлсн болад одв. Торһн бишмүд зргцинь дахҗ саглрна. Сармта мөңгн буһу һариннь баһлцгд гилвкнә. Маштг давхрлата хар башмгнь нааран-цааран йовх хоорнднь яр-яр гиһәд шухтнад, хуухин үс босхад бәәнә. - Та йовхар бәнтә? Адһҗанта? - Йовхар, йовхар, - гиҗ келәд күүкн тал хәләһәд инәмсклҗәнә. - Чи нам медҗәдг уга кевтәч. Цаачн партизанмуд авч ирдм. Оч хәләнәв. Цаһан дотрнь киит дүрәд, ирвлзәд одв. Болв бийән бәрәд, бичә медүлс гиҗ санҗана. - Альдас? Ямаран партизан? - гиҗ сурҗана. - Альдас гихв чамд, - гиһәд Мурка чигн долдалад бәәнә. - Троицк талас кевтәлв. Шидр негнь бәргдвә. Мини хаҗуд гернь бәәсн, сө ирәд, «тоңг-тоңг»  гиһәд терзән цокад бәәнә. Түүгинь хаш дотрас үзәд, би эврәдән келхләм, мана күн көлинь һазрт күргл уга авч одснь тер. Кишвә, урднь газетд көдлдг … намаг, тер, чөткр гидм … Кенә тускар келҗәхинь Цаһан медҗәнә. Болв яһсн-кегсинь меддг болчв гиһәд. - Тер партизан улстн юмнас әәдг уга, төрүц үг келдг уга, тиим бат улс гиһәд, немшнр ирхин өмн газетд умшлав. Үнн гилчи? Тиим гинә, тиим, эннь бас төрүц үг келҗ өгдг угаҗий. Альдас ирсән, яһсан. Цока-цока бәәтл бүтн юмн уга - гинә. Тер бийнь үг келхш гиһәд, түңгичн минь хураҗала. Тигн, чочн тусад, - хәй, йовйа, алдгдхвдн, - гиһәд стол деер кевтсн түлкүр шүүрч авад, һарч йовна. 
Цаһан бас дахад һарв. 
Мурка икәр адһҗ йовна, әмд бийнь дерс- дерс гиһәд бәәдг, ода нам көлнь, һазрт күрсн угань медгдхш. Ик һар бүүрг кевтә өсрг-өсрг гиһәд, күцгдхш. «Үүнәс холҗҗ болшго. Яһад болвчн хәрү хамдан ирхәр седх кергтә»  гилс күүкн дотран тоолҗана. 
Ирхлә, күн дала. Немшнр, партизанмуд авч ирхән медәд, юңгад гихлә бүсләд авчксн, тәвлго бәәх, нааһаснь бас дала дөңг одсн, шишлңг әмт цуглулсн бәәҗ. Тедн дунд одакан Геечкхв гиһәд, Цаһан бас саглад йовна. Тернь йирин тоха, ээм хойрарн күчләд, улм дәврәд орад, өмн һарад күрч ирв. Арһ уга, күүкн бас дураҗана, бас түлклдәд дахҗана. 
Удсн уга, дала машид аашхнь үзгднә. Өмннь һурвн мотоцикл, дарунь автобус, арднь хәр шаху машид ирв. Салдсмуд һәрәдәд буулдад бәәнә. Цуһар чигн шора-тоосн хойр, һазра юмс. Тосҗах улс дунд, өмн, генерал Гопри, полковник Вольф, Берлинәс шишлңг даалһврта ирсн доктор Доля ан, цааранднь ик-баһарн зогссн бәәнә. Түрүн мотоцикл деерәс бууҗ ирәд, обер- лейтенант Вайшбук һаран өргәд өмнән хайад: «Хайль!»  гиһәд хәәкрәд, өскә цокад оркв. 
Энүнд хәрү өгәд ик-баһ уга «Хайль!»  гилдәд орулснь негдәд, эргнд дүүрән болад, «Ха йир»  гисн болад одв. 
Дарунь обер-лейтенант Вайшбук партизанск отряд уга кеснәннь тускар генералд келҗәнә. Гопри Вольф хойрин чирәд тос түрксн кевтә өңгтрәд, мел инәдн хөөһхш: - Гут! Гут! - гилдәд давтлдад бәәнә. - Герр генерал, арвн зурһан күүнәс дервн кел бәргдв. 
- Альд бәәнә теднтн? - гиҗ Гопри арһҗана. 
- Автобуст, Герр генерал! Зуг кевинь түрүлҗ һарһхмб? - Кенинь гисн? Комиссарин! Командирин! - Уга, герр … мана офицермүд … бас автобуст, - гиһәд Вайшбук тулҗана. Эврә гисн эврә болҗахгов. Цаадк-наадкинь икәр ухаллго генерал уурта бәәдләр: - Юн гидг үг болҗахмб? Германск империн офицермүд түрүлҗ һарлго, - гиһәд оркв. Вайшбук докья өгхлә, салдсмуд автобусур орҗ одсн болла, дамҗлад негәг өргәд һарад ирв. Ардаснь бас, негәг авч аашна. Цуһараһинь зерглүләд һазр деер тәвәд бәәнә. «Зурһан офицер - алгдснь, салдсмуд кедү күрсн?»  гиһәд Цаһан тоолад оркв. Генерал Гопри, полковник Вольф хойрин седкл, байр хуурва. Тосвкҗ бәәсн чирәнь өңгән гееһәд, утанд будгдсн цаһан нохас кевтә, көкрәд одцхав. Зурһан офицер! Теднә ардас дамҗлад, ахрхн хар үстә күүк авад һарад ирв. Һазр деер буулһад тәвхлә, теңгр хәләчкәд, дакад аньчкв. Типхләнь «әмд»  гисн үг дамҗад - көөлдәд йовад одв. Дахлдад һурвн күн: өндр хар залу, ик нүдтә, атхр үстә, бас зуг өөркәсн әрв уга маштг залу болн теглг шар көвүн һарч ирв. 
Обер-лейтенант Вайшбук күүкн тал хәләһәд генералд кесгтән келәд бәәнә. Тернь бас зааһад, заңһад келҗәнә, һанцхн эн дәәлдәнд «күүкн арвн салдс алҗ сумнь чилхлә, хундгар цокад нег офицериг алҗ болад захас - зах күртл йовад одв. Цуһар өөрдәд хәләхәр седәд, уралан түлклдҗ йовцхана. Удсн уга,»  күүкиг немш салдсмудт һәәхүлтхә гиҗ. Тигҗ ноолддг дастха гиҗ «генерал келсн зәңг күрәд ирв. Ик-баһ уга күүкнә зөрмгәр бахтҗана. Цаһан дәвәд, уралан һарад хәлән, күүкиг таньҗана: Тамара! Эс меддг болвчн, хойр - һурв үзсән тодлҗана, Әәдрхнд. Бәәҗ-бәәҗәһәд, нүдән секәд өөдән хәләчкәд, аньчкна. Зөвүр чанһдҗах өңгтә, болв араһан зууһад тесҗәх бәәдлтә. Генткн, Савельев жулвкад күрәд ирв. Муркла мендләд шимлдҗәнә: - Гесм өлсәд, йосндан болҗанав. Нәм таарад, келнәм бахлур сулдад бәәв. Хәрәд хот ке, ирнәв, - гиҗәнә. Тер хоорнд Цаһаниг үзәд, эргүләд көләснь толһа күртлнь гүүлгәд хәләчкәд, барун нүдән дарад, күүкн тал өргәрн зааһад, кенинь сурҗана. - Мини таньл, яһна? - Муркин нүднь гилвкәд одв. Күүкиг бас нег эргүләд хәләчкәд,»  му биш «гисәр Савельев чирмҗәнә. Мурка дораһар нудрм үзүлҗәнә. Цаадкнь инәмскләд, толһаһарн зааляд: - Энч хонмб, аль угай? - гиҗ арһул сурҗах Муркин нүднь догшрхад, «чамаг иим болхлачн би чирн»  - гисн бәәдләр хойр ээмән хулькад, дүңгәһәд оркхлань, чикнәннь ашкд бәәх сиикс нәәхләд, дәәвләд, чичрәд зогсхш. - Хонх болхла, кү авч ирнәв, - болҗ Савельев дакн шимлдәд, Муркин һаринь дораһар атхад авб. Гернь невчк номһрад, хәләцнь, төвкнсн болсн бийнь, ода чигн девтҗ тәвгдәд уга. Эн тоот хамгинь Цаһан үзә - медә бәәнә, тигдг болвчн дүңгән медүлҗәхш … 
… Мах шарад, боднцг арчад, Мурка чигн дөҗгәд бәәнә. Манһрс белдәд, ааһ-сав уһаһад Цаһан читн адһсн болна. «Кен ирнә гилчи?»  Минь эн сурвр чееҗднь төөнрәд, һархш. Ю кедг болвчи, талын юм ухалвчн болхш, орад күрч ирнә. «Яахв? Адһад керг уга. Медгдх»  гиҗ бийән төвкнүлнә. 
Һаза ирәд машин зогсв, дарунь хәрү эргәд һарад одв. «Кен болхв? Кен болхв? Кенән авч аашна?»  , гиһәд дотр мел чичрәд бәәнә. Савельев үүд сойань үзгднә. Түрүләд саңһдак обер-лейтенант орад ирв. Чирә - зүснь чигн мууд орх күн биш. Козлдурта. Дөч сәәнәр күрәд уга болх бәәдлтә. Мендлсәрнь болхла, орсаһар зөвәр сән келдг болх өңгтә. Хотла хамднь авч ирәд, Мурка хойр шил әрк тәвҗәнә. - Кесгәс нааран хадһла биләв, - гиҗ келҗ йовна. - Хүвтә амтань бас бәәх гиҗәсн, та болҗ, һарвт. Дакад, эндр иим ик байр: партизанмуд бәрсн. - Э, - гиҗ залус дөңнв. Чиркән өрглдәд, уучкхм болад, көмрәд оркв. Мурка бас цокчкв, нам аксрсн чигн уга. Һанцхн Цаһан үлдв. Ууҗасн биш, яахнь чигн медгдхш. Соктхла яахв? гиһәд чигн бәәнә. Вайшбук үзчкәд: - Уга, уга! Тиигҗ болшго. Эндрк диилврин төлә уух кергтә. Уух - гиһәд Цаһана чиркинь авад бәрүлв. - Бас неҗәд бийстән кетн. Тегәд … - Тиим чигн болтха, - гиһәд Савельев кехлә, цуһар йовулад оркв. Күүкн өрәлинь уучкад, шатҗах аман зааһан нүднәннь нульмс арчад, өрчән цокад, келхм биш. Наадкснь үцгәрн наад келдәд авад һарад бәәнә. Экләд керлдҗәнә, күн болһн эврәннь сән халхан секҗәнә. Күүндвр эндрк дәәлдәһәр орад ирв. Вайшбук «кеерән»  тохад авад оркв, давтад-давтад партиг а нмудиг хараһад бәәнә. Тер хоорнд обер-лейтенант босад, Цаһана өөр ирәд суув, келәд бәәнә. 
… Асхн шидр болна. Кеер һанцхн гер бәәсәр орад күрәд ирнә. Вайшбук, гауптман, нег салдста һурвулн тер гериг һазаһарнь эргүләд хәләһәд, сонҗта юмн уга болхлань, цааран орна. Шавр полта, терз-үүдн уга гер, шалдарнь унад, самһарад бәәҗ. Иим, эзн уга, көндә гермүд теедг дала, һанцхн эн биш, өврх юмн уга. Дотрнь хамхул хурад, нег булңгинь дүүргҗ. Тү-нүгәр күн керг кеҗәхш. Вайшбук, салдс хойр машид талан һарч йовхла, гауптман көләрн тер хамхул көн-дәҗәснь терзәр үзгднә. Генткн таш-таш гиһәд хойр дакҗ бууһин дун һарад одна. 
Вайшбук салдстаһан чочн тусад һарад гүүнә. Мөр болад герин нурһн бийд һарсн болҗана. Эс гиҗ … Тегәд, машид деерәс салдсмуд - буулдад, уухнар мөлклдәд, дөрвн үзгәснь гериг бүсләд авч йовна. 
Гер саак кевтән, тагчг. Нам күн бәәх, угань медгдхш «Гауптман бийән хасн болвза? гилдснь чигн салдсмуд дунд соңсгдҗ йовна. Бийән хадг - шин биш. Зуг салдсмуд тиигхәс биш, офицермүд уга. Болвчн хәләх кергтә. Уралан кесг күн өөрдсн болла, шинкнҗ нисҗ ирәд, тал дунднь гранат хаһрв. Тер улсас негнчн үлдсн уга. Дөрвн үзгәснь шахад, халдх болҗана. Кецү күн бәәхнь, ямаран зергә-зевтәнь чигн медгдхш. Нәәмн машин күүнә чидл нег бичкн гер дотр бәәх цөн улсд эс күрхий? Иңгҗ санад Вайшбук уралан гиһәд командлгч. Салдсмуд чигн һазрла һазр болад хавталдна, болв чи мөлкҗ йовна. Өөрдәд күрч ирв, босад дола-нәәм алххла, болад бәәхмн. 
Генткн терзәр пулемет дарҗгнад, мөлкҗ йовсн зергләг хадад хайчкв. Болшго болҗана. Хәләҗәһәд, пулеметин өмнәс кен орҗ үкх? Дакад, асхн болад, харнһурҗ йовна. Яһйа гилдәд зөвчлҗәһәд машидиг дөрвн үзүртнь һарһад хошадар гер тал хәләлһәд зогсаһад, шаминь шатачкхла, һарсн кү биш, зү чигн хәәҗ болх дүңгә герлтә болҗана. 
Тер хоорнд Элстлә күүндәд, дарунь гилтә дакн арвн хойр машин салдс илгәнә. Дала дөңг авчксн, омглад, өр шарлв уга гилһнлә, немшнр дәврнә. Әвртә гидг бәрлдән болҗана. Гер дотрк улст терзәр чигн, үүдәр чигн сән үзгднә, тегәд чигн өөрдүлхш. Пулемет толһа өндәлһүлхш. 
Болв гер дотрк улсин халһн баах цөөрәд бәәв. Бас һару баһ биш болх өңгтә. Дәврдм гиҗ шиидәд, дегц дөрвн үзгәснь орад ирхлә, һурвн залу кевтнә, һурвулн шавта. Наадкснь үкҗ. Саак хамхулин дора нүкн бәәнә. Нег салдс уралан ишкәд окәх хоорнд, цааһаснь автомат дарҗңнад одв. Салдс, уснд булхсн кевтә, уга болад йовад одв. Нүкнәс мел ә һархш. Салдс чигн яхлхш. Күн ки авснь чигн медгдхш. Кесг болад оркв. Дөрвн, тавн минут болчкв. Автоматар нүкнә дотраһарнь эргүләд хаһад авхла, бас мел тагчг. Рихтер һар-панр авад, герлткн йовҗ орҗ йовна. Генткн «бу»  гисн болад, бүтү дун һарв. Рихтер бас булхад уга болҗ одв. «Рихтер! Рихтер!»  гихлә хәрү уга. - Яһва? Юн болва? - Савельев күрәд ирнә. Вайшбук ор гинә. Цаадкнь туллцад, нүднь түүкә хойр чи болад, келкәрҗәңә: - Ке-ен? Би-и? - Дорак урлнь татңг-татңг гиһәд, чирәнь көк үмсн. Түңгинь келәд Вайшбук ода инәҗәнә. Энүнә «ха-ха»  гисн гер дотр багтлго, һаза һарад, күңкнсн болад бәәнә. Савельев ду һархш. Юн гихв? Өмн кергтә. Хойр немш тоңһаҗ одсн - һурвдгчнь чигн … 
Болв, закврас давҗ болшго. Агчмд нүдән аньад «олн бурхдмн әәлдтхә»  гиһәд кесг саамлад зальврчкад орҗ йовна. Көлән буулһад, дарукинь татад авх хоорнд, һоснлань юмн шурглдсн болад. Савельев му ду һарад, бахлуринь күн бәрҗәхәс дорар орклад на чигн уга, ца чигн уга, дүүҗлгдәд бәәв. Һараснь бәрәд буулһҗасн салдс чочн тусад әәхләрн, һаран тәвчкв. Тиигх дутман Савельев һашун ар татад чишкәд, сәрсн уутта арһс тергн дерәс хайсн кевтә «пилд»  гиһәд олад тусв. Көндрҗәхш. Толһаһан чигн өргҗәхш. Дегд әәхләрн ки уга, тагчг кевтнә. Ду һархла, әәһәрнь хахла ямаран шалтан. Салдсмуд автоматан бел кечксн күләҗәнә. Яһва? Юн болва? гихлә хәрү уга. - Яһва? Ханав Цааһасчн! - гиһәд Вайшбук хәәкрнә, хойр-һурв дарҗгнулад оркв. - Бичә! Бичә! - - Савельев өсрәд босад, адһҗ йовна. Немшлә наач болшго. Толһаг илҗәһәд гиҗгт утх тәвдгнь лавта. Харңһу таг сохр. Хойр һаран өмнән иләд, «үкн дотраһар өвдгәрн дәвҗ йовна, һарлань киитн төмр харһв. Бийнь ирвлзәд, һаран татад авад оркв. Зөвәр сууҗаһад оңгдан һазрур ирхлә, чиигтә, җөөлн, нүцкн махмуд харһсн болад … үксн улс гиһәд толһаднь торлзад, зүркнь мел таг зогсҗ одв. Җигшүрнь хутхад, кинь давхцад, чикнәннь үзүр күртл чим-чим гиһәд, шатхмн нааһар бәәнә. Деерәс адһаһад бәәдгинь яахв? 
Генткн һартнь хавтха дөрвлҗн төмр бәргдв. Панр. Товчинь дархла шатад бәәв. Эргүләд хәләхнь - булңгд күн бәәнә. Хаҗуднь Рихтер - толһань цоорсн, цусн-экн хойр хутхлдсн, әм- шир уга. Дорнь салдс бас цуснд өөмәд кевтнә. 
һарһад авч ирхлә-күүкн! Баахн күүкн. Автоматан таг атхсн, тәвхш. Ху идгтнь йисн татасн бәәнә. Йисяг алчкад, тавулхларн, болшго болад нүкнд орсн болҗана. Тер бийнь ямаран гинәт? Хойр кү … 
Вайшбук зөвәр халад, улаһад, киитн көк нүднь уутьрад, татхларн улм аврлт уга бәәдл һарад ирв. Ун Эшн түрүндән невчк эмәсн болҗасн, ода Цаһана ээм деернь һаран тәвәд, бәәҗ-бәәҗәһәд белкусләд теврәд, өөрдәд бәәнә. Хойр-нег стол дораһар өвдгәснь шүүрәд авб. Тигчкәд амнь хойр чикнднь күрәд шуурх дүңгәһәр аңһлзад инәнә. Әркнь икдәд, яахан олҗ чадҗана. Җигшүр күрнә, му болна. Нег, «ташад авхнь, зүркндчнь сум углхнь»  - гиһәд чигн сангдна. Уга, болшго. Наадан чи-лн- чилтлнь наадх кергтә. 
Савельев Мурка хойр баахн юмс кевтә, хатхлдад, шимлдәд теңкән уга. Одак, нүкн дотр, му ду һарчасн Савельев биш. Дунь деер һарад, кеңкнәд бәәнә. - Не, би хәрнәв, - гиһәд күүкн босҗана. - Үлдҗ болшго. Көгшн ээҗм әәһәд үкҗәх … - Хәрнә гисн юн билә? Һазрин уга үг келдв, күн? Савельев тамтрад босҗ йовна. - Хәрнь, та намаг һарһчктн, - гиһәд Савельевд Цаһан дор аһр чирмәд, мусхлзад оркв. Көгшн доск түүг алдсн уга. Мөлтрәд һарс гиҗ санад: - Э, э. Көтлн ээҗиг тевчх кергтә. Би … Та, обер-лейтенант! зергәс Муркла … - Цаадкнь зөв гисәр гееҗәнә. Хойр-Һурв ишкрәд авб. Цаһан, зөвәр халсн болад, стол деер бәәсн чирктә әркиг авад Вайшбукт, Савельевд, Мурвд тус-тустнь борүлҗәнә, толһаһарн наадад, биилх бәәдл һарһад, ээм далан далвлзулад бәәнә. - Не бичә өөлтн. Эндр асхлад ирнәв, ээҗдән келчкәд, хонудар, - гиһәд күүкн байрлад нер уга. - Иим цагт талдан сергмҗтә ямаран һазр бәәх? Не, уучкий! Цаһан ууһад оркв. Хәләхнь, Мурка көмрчкв. Вайшбук, тенәд- зүүлон бәәдл һарад, күзүнь толһаһинь эс даасар нәәхләд зоһдад, амндан чиркән өөрдүләд, уун гиҗ йовад дакн зоһдад, невчкн зуур түрҗәһәд, тоңһалһад цокчкв. Энүг гетҗәсн кевтә, Савельев, аман аңһасн болла, чирктә әрк бийнь асхрҗ одв, хулд гиһәд негк зальгчкв. Цаһана дотркнь уудад одв. һаза нүд чичм харңһу. Оддуд чигн үзгдхш, үүлн ташрлад нүүлдәд бәәнә. Хая-хаяд заагарнь һолңг гичкәд, сарин бийнь уга болад бултна. Савельев һарн, күүкиг сүүвдхәр седв. Цаһан үг келл уга, арһул һаран сулдхад авчкв. Зөвәр зергләд тагчг йовҗ йовад, Савельев күүкнә цаадк ээм деернь һаран тәвәд, шимлдҗәнә: - Алтар … - тер хоорнд зоһдад - мөңгәр асхад хайчкнав. Зуг … - дакн зоһдад - нанла … 
Не, ода хәртн, - гиһәд күүкн зогсв. - Цааранднь би гүүһәд йовад одхв. Маңһдур көдлмшүртн күрич ирсв, буру эс гихләтн … - Юңгад? - гих хоорндан дарандь хойр дам зоһдад, түндән бүтсн болад, төвкнәд сана авхла, күүкн ула. Сокту болвчн, хәәкрхдән әәҗәнә. Хоолдан шахад: 
- Цаһан! Цаһан! «гинә. Ә уга. Күүкн хаҗуднь гишңг һурвн-дөрвн ишкмд сууна. Йовҗ одхдан әәҗәнә. Тигҗәһәд, хәәкрәд шууга татхла, бәрәд авчкхмн. Кемр шууган һархла, хаҗуднь ирәд, сүүвдәд зогсчала, юуһан тедн авхв? Му, көгшн болвчн, полицин начальник. Күүкдлә көл цоклдҗ йовна гих. Болв … Зөвәр зогсҗаһад. Савельев хәрү эргәд һарв. Тамтрад, алдг ишкәд унн гиһәд, торад, йовад йовна. Арднь, тавн-зурһан ишкмд Цаһан дахад йовна. Яһад болвчн Муркин герин ардк һарьхар орҗ авч саната. Савельев, кирлцән деер һарад, үүд секәд оркснь, шамин герлд үзгдәд одв. Күүкн җивәд гишңг, ә һарл уга һорькар гүүһәд орн унв, ә- чимән уга. Тегәд, цааран һарад йовб. 
Вайшбук Мурка хойр шивр-шивр гиһәд, ца хорад кевтнә. На - һанцарн, Савельев ялдасн, уурлад, тер айстан нөр күрл уга, көлврәд, бүтәд, түүрчәд бәәлә, унтҗ оч. Генткн босад ирн гихлә, амнь хагсад, наалдад, келнь модн ухр мет хатурад, амндан баттҗахш. Йиринә маңһарлхларн киитн үс уудг, босад, харңһу гер дотраһур иләд, беш, үүд бәрәд тамтрад, көл нүцкн, сокту күн «таш-туш»  гиһәд харҗгнад йовна. Одак хойрнь тагчг. Шуукрад, кииһән авсн соңсгдна. Санчкад, нег бийдән, нет Муркд, нег немшд уурлна. Дакад санна: «Би гемтәв. Эврән келсн бәәнм …»  Тар хоорнд буһш һарла харһв. Авад, нег кииһәр ууһад чиләчкв. Дотркнь җөөлрәд, нам гиһәд одв. Ирәд кевтсн, сарсаһад оч. Нөөртән Савельев зүүд үзнә. Цаһан хаҗуднь өвдгләд суучксн, нүцкн, һоҗгнулад амр өгхш. Мел көлин тавг тал гүүһәд бәәнә. Әрлһә гиҗ - болхш. Элкм-көшҗәнә гисиг медхш. Инәһә-инәһә бәәҗ, элкнь модн болад, көшәд, «Әрлһә!»  гиһәд хәәкрәд босад ирхлә, шам шачана. Үснь арвасн, ут цаһан киилгтә Мурка, бөөкәриь бос гиһәд худрад бәәҗ. Юн болва? Яһва? - Савельев сарвлзад босад, сууһад оркв. Му болад одв, яһв гиһәд дотрнь йор амрахш. Бичә ухалс гихлә болхш. - Юн болва? Яһва? - Үкҗәх бәәдлтә, терчнь, үкҗәх … - гиһәд Мурка шугшҗана. Босад гүүһәд ирхлә, Вайшбук кевтнә. Чирәнь көкрәд, амнаснь цаһан көөсн һарад, ухан-медән уга бәәх өңгтә, нүдән секхнь тиирчәд, толһаһан нааран-цааран кеһәд бүтәд, мел көлсн асхрад бәәнә. Орна өмн бөөлҗҗ-бөөлҗҗ орксн, келәд керг уга. Җигшүртә бийнь, хар шүлсн асхрна. - Обер-лейтенант!.. Обер-лейтенант! Вайшбук! - гиһәд Савельев дуудҗана. Аш сүүлднь ташад, уңһан алдад бәәсн бийнь болхш. 
Тер хоорнд бийиннь бөөлцн хутхад, альхарн аман бәрәд, му суулһ тал һарад гүүв. Күцц күрл уга хад бөслҗв. Одак үсн хәрү һарчана, хамр хаһ ташад, амн алшарад шүдн, тачкнад бәәнә. Мел огулад, юмн һархш, дотринь тәвгдәд, элкн-оошг гес-бөөр амар һарн гиһәд, юлһа хамхрад, хойр әңгрхин нааһар тоңгшна. 
Вайшбук - саак кевтән. Көөс цахрад, көлсн асхрад, түүрчәд, бүтәд көл, ирнә. Сән биш, улм өңгнь муурад, зөвүрнь давад йовна. Халун һал цог. Ясрҗ, ухан-медән орҗахш. Хойр һарарн селн өрчән татад, шуучад бәәнә. 
Савельев хурдлҗ һарад, өөрхн бәәсн постас Полиц дуудв. Дарунь гилтә машиһәр гүүлгәд күрч ирв. Эмчнр дахҗ. Хойраһинь хәләчкәд, ю идсвнь-уусинь сурҗана. Келсиг бичәд авад бәәнә - 
- Хордҗ … Хотднь хор өгч. - Өндр шар немш, ах эмч болх өңгтә, козлдуран авад, хойр- һурвн үг келсн болла, цааһан хувцта салдсмуд, Вайшбук ан дамҗлад авад һарв. Савельев бийнь одад суув. Мурка, үснь арв-аҗ одсн кевтән, ут цаһан киилгтәһән: «хордҗ … хотднь хор өгч … - гиһәд шугшад ууляд, бәрәнд бәәх аңг кевтә, гер дотраһур хурдлад, зогсхш. Тиигә бәәтлнь хөрн минутас давх болсн уга, һаза дакад машин ирәд зогсв. Әмтн буулдҗ йовна. «Савельев аашна гиһәд бийән төвкнүлхәр седхлә болхш: махмуднь мел дальгад бәәнә. Үүд татад буута немшнр орад ирв. Мурка медчкв: - Ода тадн яһҗах улсвт? Эврәһән … -- болад һолан цокад, хойр һаран өмнән сарсалһад, уралан ишкхләнь, захд зогсҗасн немш автоматин амар түлкәд авб. Тиигчкәд, чавгинь татад: - Хенде хох! - гиһәд хәәкрн. Мурка чичрәд, һаран өргәд зогсад бәәв. Тер сөөднь Вайшбук өңгрҗ. Савельев босҗ үс ууснь мөр болад, туслҗана. Эс гиҗ бас һордах бәәҗ. Эмчнр эм өгчкәд, хатхна чигн, хатхчкад чигн эм өгнә. Вайшбук үксинь соңсчксн - ухан уга. Үкҗ одхв гиһәд эс зальврх бурхн уга. Генткн серл орсн кевтә:»  Яһад, альдас хордҗахмб? Кен? Мурка? Уга … - гиҗ ухалҗана. - Цаһан? Тер болхий?.. Ода нань кен? «Иигәд санад оркхла заядар көлсн асхрад бәәнә. Үдин өмн мөшкәч сурлһ авчана. Цаһана зүс-зүрк, нер-усинь, хайгинь сурҗана. Савельев медхшив болҗана. Мөшкәч инәһәд: 
- Тиим болдм биш, начальникин зергәс. Хамдан әрк ууһад, көтрлдәд, гертнь одад … - гиҗәнә 
- Уга, уга, теңгр цоктха! Һаза һарчкад күрч ирләв. - Уульн алдҗана. Мөшкәч әәлһс гиҗ санҗана. Яһдгчн? 
Таниг бандитнрлә негн гиҗ шеф келнә. 
- Уга, уга, тенгр эн! Өөдән хәләнә. Өргнь хавшад, шүднь таш-таш гиһәд бәәнә. 
- Ода юн болҗахмб? Та неринь чигн, хайгинь чигн медхшт, Мурка бас, - Мөшкәч босад йовдгнҗана, - Вайшбук үксн. Та әмд үлдсн. Сонҗта? Тиим эсий? 
Савельев ду һархш - Юн гихв? Мел үнн. Энүнә әмнд орснь - эмчин аш. Эс гиҗ полицин толһач, чавас Вольфин һарла харһх билә. 
36. 
Элст күртл, тустан йовхла, дала хол биш. Нег үлү-өдрәр. Эрднь гихлә, сөөһәр йовсн деерән, тиигчкәд, мел саглад, энд-тенд ә һарсн болад одхлань, таг зогсад, чиңнәд, доран кевтәд шаһаһад … кесг болна. Тиигә йовтл зөвәр цаг давад одна. Яахв? Арһ нань ута. Саглв гиҗ йир гем уга. 
Тегәд асхн йиснә алдар көвүн Элстәр орад ирнә. Пошта ирх гиҗ, медсн уга билә, болв, бәәсн бәәдләрнь, өңг-зүсәрнь хәләхнь иртхәл гиһәд күләһәд, тесҗ чадҗаҗ. Тернь мел ил - хойр нүднь, хо чирәнь, хамр-амн күртлнь цуһар «тиим-тиим»  гисн болна. «Тиигл уга яахв, тер? Дуран өгсн намаг ай эс күләхлә, тегәд, яахмб? Байрлад, сарвлзад одвш. Күзүн деер дүүҗлгдчкәд, тәвхшлм … болв цагнь … керг»  … иһәд Эрднин толһад орад, һарад бәәнә. Пошта, үкс белн цә кеһәд, хойр өндг авч ирәд стол деер тәвәд орква: - Су, цә у, - гиҗәнә. Бийнь сарвлзад босад, терзәр шаһаҗана. Тернь ки - юн цань үзгдхв? Там-харңһу. Дакад, һал бичә үзгдтхә гиһәд, шилинь ширдчксн - нег үлү. Дарунь сууһад, өндгнә хальсинь авад бел кевә. Эрдни һаран уһаһад, арчад, сууҗ йовна. Өндг идәд, цә ууҗана. Пошта өөрнь кецәлдәд, көвүнә чирә-зүсинь шинҗләд бәәнә. - Ода юуһинь иигтлән хәләһәд … - гиҗ Эрднь келәд, күүкнә хамрар өкәрләд, дарад авна. - Пи, пи!.. - Кесгәс нааран үзәд угав … сагдарад бәәҗч … - Намий? - Бөдүрәд гихв, аль, залушрад … - Намий? -- Көвүн босхар седҗәнә. 
- Арһулдҗа, - гиһәд күүкн һараснь авна. - Мана өөрк өвг эс меднчи? - Модн көлтәй? - Ээ, гражданск дәәнд көлән геесн … - Нә, тегәд? - Һанцарн, бәәнә. Зерлг гихв, яахв? Күүнә герт чигн одхш. Күн чигн ирхш, талдан. 
- Нә, тегәд? 
- Хәрнь, тер, генткн, нааран орҗ ирнәлә … 
- Кезә? - Өрүни хөөн … Күүкн улм өөрдәд, шимндхин нааһар келҗәнә. - Ямаран бәәнәч?.. Тер … Эн … гисн болҗаһад, үгин заагт орулсн болад, иигвә: «Немшнр, хөрдгч, һучдгч хойр дуунтн тактсиг әвр батлҗана гинә. Ик-ик бахнсар, төмр турвасар … Әәдрхн тал деврҗәх цергтән күнд, күчтә том илгәхәр бәәх өңгтә гинә …»  Тер юн гисн үг болх, а? Чамаг ирн-иртл мел уханасм һархш. - Терчн намаг үзли? - гиҗ көвүн адһҗ сурҗана. - Медҗәхшв, - гиҗ Пошта соньмссн хәрү өгчәнә. - Чи, тегәд, ю хәәҗ намд келҗәнәч? - Көвүн дакад хамринь дарад: - Пи, пи! - гинә. «Өнчн бөк»  болвчн ноолдхар, харшлхар эс ирлчи?.. - Күүкн дамбрлсар, медә бәәнәв гисәр мусхлзна. 
- Санам, хамдан йовад кехм болвза гиләв. - Чи, Пошта, тагчг бә … - гиһәд көвүг хойр- һурв даранднь күүкиг хамр, амн уга үмсәд босҗана. - Би йовх зөвтәв … Зуг күүнд үг бичә кел … нәйи? 
Күүкн нә гиһәд гекҗәнә. Болв серглңг бәәсн бәәдлнь зөвәр атиҗ одва.Негдвәр - Эрднь йовҗах.Хойрдвар - бийинь иткҗәхш, һурвдвар - кезә ирх? Яһҗ ирх? Тегәд, Эрднь тал өөрдәд, өрчднь шахлдад, эркләд, төртән бәәҗ: - Би, Эрднь минь, төрүц һәрһтә биш, кевтнь медә бәәнәв … Зуг, негл сурхм - бийән әрвлҗ йович … 
Эрднь, күүкиг бас кесг теврәд үмсчкәд, арһул һарад йовад одна. Энд-тендән чиңнхнь - мел тагчг, ә-чимән уга. «Акад юмб? Балһсн кевәрн иим болна гидг … нохас чигн хуцхш. Немшнр чигн ду тасрад - үкҗ кевтә»  гичкәд, бииднь тернь таасгдад, маасхлзна. 
… Тегәд тагчгар шууган-дууган угаһар, шувтрад гишңг, балһснас ууҗад олна хаалһас зөвәр холар, тустан дөтләд һарчана. Зөвәр адһад, хол-хол алхлад, болв энд-тендән бас хәлән-соңса йовна. 
Хаалһ деер чигя хаҗуһарнь чигн төвкнүн. Машид хая-хая үзгднә - олар, багар һарад ирнә: өлн чонмудын нүдн кевтә, шамнь өлвклдәд, үзгдәд, уга болна. Дакад, татчг, дүңг-дүлә. Дакад, таг-сохр харңһу үрглҗлнә. Тиик дутман Эрдньд тааста, харңһу болҗ өгх дутман сән. 
Эрднь тайгас хол биш бәәнә. Бичкн хулсна иргт сууна. Чиңгнхнь, хәләхнь - йир анч медгдхш. Харул уга кевтә. Көвүн арһул мөлкәд, өөрдәд, басл чигн чирмәҗ чикән өгнә - ә, чимән уга. Хойр талас машид чигн аашхнь медгдхш. 
Чиңгнәд-мөлкә … мөлкәд-чиңгнә йовҗ тактд күрч ирхлә - лавта, өвгнә келсн үнн болҗ һарчана. Көдлмш төгсхдән өөрдәд ирҗ. Тегәд, Эрднь саак адһсн, теегин туршар, тустан, отряд талан һарад йовҗана. 
Генткн, көвүн хәрү күрч ирснд Илья зөвәр алңг болв. Эрднь, тер соңссн, үзсн хамган келхләнь, командир Бамб цецгиг наар гиҗәнә. 
- Чи, Эрднь, чик көдлмш кеҗч, - гиҗ Илья таасчана. - Ханҗанав, чамд. Ода амрч ав, сәәнәр. Асхлад, дакад Элст ор. Хуучн даалһвр тер кевәрн үлдҗәнә. Медвчи? 
- Медвә, үр командир, - гиһәд Эрднь босад йовҗ одва. 
Комиссар командир хойр зөвчлҗәнә: яһсн сән болх? Кезә? Яһҗ? 
Хулхтин өөр цоклдан күчр гинә. Немшнр Әәдрхн тал күзүһән суңһсн, - гиҗ Илья келҗ сууна. - Тернь манд ил. Мана терг теднд «үчтә сөрлт өгчәхнь - бас ил. Хортн, тегәд, дәврлтән чаңһахар седҗәх, тииклә … - Тииклә, элвг танкс кергтә болҗана, - гиҗ комиссар келвә. - Эркн дәврлт кех нег болзгта болхнь алдг уга. Бидн харшлхла - тер болзгнь хуурх … цагнь - геедрх … манахс батрх … Тиим эсий? Тиим боллго, - гиҗ комиссар дөңнҗәнә. - Миниһәр болхла, тер такасиг кү татхм … - Би, комиссар, бас тиигҗ санҗанав. Үгцсн болзглаһан дуудад Центрлә залһлдад, хамг кесн, күцәсн, үзсн тоотиг зәңглсн деерән, танксин туск тоолврарн хувалцхла, зөв өгчәнә. Зуг саг-сергч йовтн, әмтән эрк биш хәләҗ, харҗ, әрвлҗ йовтн гиҗ Центр бас нег селвглҗәнә. Өдрәрнь шамдад, тактс хамх цокх дәр- суман бел кеҗ авад, харңһурч өгтхә - һарад йовад бәәхм гиҗ шиидсн, көдлмш буслад бәәнә. Эднә зурань амр юмн. Түрүләд, йиринә харул йовх. Ардаснь - наадкснь дахн. 
… Тегәд, бүрүл болад, төгсән тасрв - угай гихлә, харулчнр йовад одва. Нег час давулад отряд кевәрн көндрәд, һучдгч, хөрдгч хойран хоорнд темдглсн ормдан ирәд зогсҗана. Такт шатах улс - хойр баг, һурвад күн ю күүһән авад, харңһу тал ишксн болла - уга, геедрҗ одва. Эдн сөөни өрәл давулчкад, ә-бәәднь орулчкад цугинь, кергән күцәх зөвтә. Түүнәс эрт кеҗ болшго - әәмшгтә. Харңһу чигн сө. Зөвәр сальклад бәәнә. Наадк партизанмуд ик хаалһиг хойр таласнь сундлсн, генткн гүүлгәд күрч ирчв гиһәд саглсн, манх зөвтә. Командир комиссар хойр хаалһас хол биш, нег бичкн довңгин ташуд кевтнә. Эдн зүсн-зүүл әәд оньган өгнә: холд чон уульсн болна, өвснә бүчр чигн гем уга сарҗңна. Машид чигн күрҗгнәд хая-хаяд шамарн гилв-далв гиһәд, хаалһар хурдлад бәәнә. Тиикләрн, мел нег үзгәс - Элст талас гүүлднә. Зер-зев, сум, хот-хол, хувц-хунр күргҗ эс «бәәхий? Эдниг уга дәврлт болҗ өгшголм. Хаалһ шинҗлхнь, хаҗуһарнь чигн оньһад хәләхнь, танкс йовсн мөр йир уга. Тиик дутман - мел эндр, маңһдур йовхнь алдг уга. Эсклә, яһад такт батлад, немшнр наадад бәәх билә?! Ода деерән хамг көдлмш мел зураһар кегдҗәнә. Болв, Илья чигн, Бамб цецг чигн ик санамр биш: адһмта белдвр болсн, алдг һарад очв гиҗ, җиг-җиг гилднә. Харулчнр чигн, хаһлачнр чигн, кергән күцәх саамдан, берк дигтә болх зөвтә - нег агчм харшлхнь алдг уга. Харңһу сө, харлсн теег - эндүрхд һанз тәмк! Удсн уга, харулчнр, хойр талас, дегц күрәд ирвә. Тактс әвртә гидгәр батлгдсинь, хәләвр, мана угаһинь келҗәнә. Хаһлачнр үгцсн ормдан манла харһад, цаарлва гилдҗәнә. Тегәд, мел лавта заасн цагла, түрүләд - негн, дахлдад - бас негн, хойр дакҗ һазр чичрәд, лугшад одв. Ода хаһлачнр холдад һартлнь күләх кергтә болҗана, эсклә … Генткн, шуугҗ йовх машинә ә һарад, икл хурдар аашх өңгтә. - Альдас? - гиҗ комиссар алңгтрҗана. - Авчатн! - болҗ командир харм төрҗәнә. - Негл эсв … бәрлдх Зөвәр тагчг харҗаһад, Бамб цецг келҗәнә: - Командир, энчн көндлңг хаалһар аашх машид ик хаалһд орхар йовх өңгтә. - Тосх кергтә, - гиһәд Илья босва. Цуһар дахлдад, бас босва. Амдад һарчана, хаалһин хаҗуһар бәәсн нүкн, хотхр болсн хамгар бултҗ одва. Өөрдәд, гранат ширдгүд кевтсн, түрүн машиг шатах закврта, күләҗәнә. 
Хүвәр, машид хот-хол ачсн бәәҗ. Залачнр деер хошаһад салдс - болснь тер. Икл амрар тедниг тоньлһад, машидинь шатаһад, партизанмуд хаалһдан, орва. 
Күн болһна вешмешок, хатан цаһан сухарар тертәлдәд, зәрмнь нам хавтх-хорар чигн чикҗ авчана. Тер машидт талдан, шимтә-шүүстә хот уга болснд харм төрхм. Яахв, сухар чигн гем уга! Партизанск цәәд ирлцҗәнә … 
- Бән-сун бәәҗ, бас чигн олла бәәх, - гиһәд командир мусхлзва. 
- Хәрнь гиһич, Илья, - гиҗ комиссар дөңгтә. 
37. 
Савельев эдгәд һарч ирсн, урдкасн улм зүткҗ церглдг болв. Эс гиҗ «шеф лавта болҗахла яахв?»  гиһәд санчкхла, хор ууснас дор болҗ - медгднә. Бийән үзүлх кергтә. Бийән иткүлх. Яһҗ? Иигәд, толһад орад бас амр өгхш. Мурка нам мартгдад хуурва. Терүгинь дөрвн- тавн өдр бәрҗәһәд, немшнр сулдхҗ. Ода тиигән одх дурн күрхш. 
Цаһан … гиһәд бас заагтнь уханднь орад ирнә. Тиигм цацу дотрнь му болад, заратрулад, халу дүрсн болад Тиигх дутман энүг бәрхнь, өшәһән авхнь гих седкл чееҗинь эзлнә. Болв һарнь ахр болҗ генүлнә күрчәхш. 
Нег дакҗ полицин начальникд зәңг күрәд ирнә: балһсна нег өвгн партизан үзҗ гинә. Савельев адһад, хәәһә-хәәһә йовҗ өвгиг олад авна. Өмннь нег-негән таньдг болвчн, хоорндан таарч күүнддг уга бәәсн, ода нег үлү болхгов. Өвгнә бәәдл медгдҗ одва. - Яһдмб? - гиҗ дотран эн санҗана. - Мек һарһс, ямаран? - Та, үкрән одвта? - гиҗ өвгнәс сурҗана. - Үкртн геедрҗ гиҗәлү? - Геедрсн уга, шилрҗ гүүһәд … - Холд очий? - Уга, Аршанд … - гичкәд, өвгн алдг һарһад орксан медв. Ю сурхар ирсинь ода ирҗ медҗәнә. - Таниг буута кү үзҗ гидмб? Үннйи? - Урдкла әдл биш, - гиҗ өвгн саналдҗана. - Кень күн, кень-күн бишинь йилһхд күчр - Кү амрах үг бишинь Савельев медҗәнә. Болвчн альд үзсинь, орминь келүлҗ авх санан дала.Тегәд, өвгн тал улм өөрдәд: - Альд үзвт терүгән, көгшә? - гиҗәнә. 
- Кү үзсәр мууха өврмҗ кеһәд бәәнәчи? Әмд бәәхлә ацата темә үзхм бәәҗ гишңг, кү үзләв, йоста залу теднчн оңгдан, кун күүһәрн үлдәд бәәхгов. Зуг күн төрлтә шулмс … 
- Чи өвгн бичә аальд, - гиҗ Савельев шүрүлкҗәнә. - Үзсн болхла, үзләв ги. Эс үзсн болхла … - Үзләв. Элстин захд үзләв. - Буутайи? - Ода кенд бу бәәх билә? - гиҗ өвгн хәрү өгчәнә. - Немшнрт, дакад теднә - 
- Элстин захд гиҗ худл келҗәхшчи? - Савельев босад һархар седҗәнә. 
- Уга, ахлачин зергәс, - гиһәд өвгн бас босв. Энүнә хәләцнь - цохдулсн болхнь чамаг гисн өңгтә. 
Ора болҗасн цаг. Хавтхдан һаран дүрсн Савельев, нааран-цааран йовдңнад бәәнә. Тиигҗәһәд, ирәд ормдан сууһад, цаас-карандаш авад, медсәрн, талт-мулт зурҗана. Нег ик төгрг кеһәд орква - дунднь «Әль-һурвн үзг бичв. Элст гиҗәнә. Дөрвн үзгтнь бичкн тегргүд кеҗәнә. Көлсн һарад келхм биш. Зөвәр түрҗәнә, келнь бултг-бултг гиһәд, далаһар дөңгән күртхш. Тус-тустнь темдглҗәнә. Негнднь - Булһн гиһәд»  Бу «Бичҗәнә, туснь - Аршан болад, «Ар»  тәвҗәнә. Цааранднь болшго болад, зурдган хаяд, чееҗәр ухалҗана: Элст эргнд бәәхнь медгдҗәнә. Болхла - Аршан, хулста-зегстә. Өвгн бас тенд үзсн: - Ямаран гинәчи, келлго бәәхинь! - гиҗ заагтнь бас өвгнд уурлҗ йовна. 
Тегәд Элстәс уухн ар гетх болҗ шиидәд, зурһан полицай сөөни өрәл давсна хөөн йовулҗана. Эдн маңһдур өдрин тес онц-онц кевтх: альд, кен үзгдхинь, яахинь гетх зөвтә болҗана. Эдн дурнавта, хотта-хоолта. Кемр маңһдур эс болхла, нөкәдүр бас … - Маңһдур асхлад, харңһу орулчкад, неҗәдтн зәңг өгтн, - гиҗ Савельев зааҗана. - Саг бәәтн! Бийән медүләд орквзат. Тиигхлә … - гиһәд эркәһәрн хоолан керчсн бәәдл һарһад, үзүлҗәнә. Бийнь алх, аль оңгдан улс алхнь, чигн медгдҗәхш. Тагтан әәһәд үкҗәхнь, деерәс немәд бас алҗана. Әлго яах билә? Партизанас эс әәхлә кенәс әәхмби? Зуг хаана закан хату, йовх, күцәх кергтә … 
Зурһана һурвнь кошарт күн орад һарсинь үзсн болҗана. «Халун эсрңг деернь, минь ода эс бәрхлә юмн болшго. Хооран сааһад керг уга»  гиһәд Савельев Вольфд келәд бәәнә. Тернь әмт йовулн гиҗ хальшрад бәәсн, тотхад, үг келхш … 
- Яахм гинәт, тегәд? - Вольф ормасн босад, терз тус одад, хәрү эргәд, күләҗәнәв гисәр зогсв. 
- Яах билә, йовулхм. Олар йовулхм, - болад Савельев чаңһрҗана. - У-ухнар бүсләд авад, шүүгүл шүүдлтә әдл эргүләд оркхла, заһсн элвг һазрт «ходад»  дүүрәд бәәх … - - гичкәд ик ухата үг келсн күн болад, зевтә шар шүдән үзүләд, ярзаҗана. … Зурһан часла өрүһәр, нарн һарад уга, альхна эрән әрә үзгдҗәх цаг. Хүүрә киитн. Кеер- нег үлү. Салькн номһн болвчн әвр үзүртә, ясн яарад бәәнә. Немшнр, нег захарн кошар тал мөлкҗ йовна: өвснә заагар зонь үзгдәд, тиитр- тиитр гиһәд гүүдг, намрин тарһн бозлгуд кевтә йовна. Тигҗ йовад энд-тендән хәләсн болад, агчмд амрад кевтнә, батлата некәс кевтә тоиталдад одна. Яһсн сән болх? Ямаран эсвәр бийән медүллго һарч болх? Командир, комиссар хойр хоорндан хүүвлҗәнә: телтр хаҗуд һарад, хойрдгч хотхрдан орад тагчг кевтх. Тенд хамг кергтә тоот белн. Урдаснь окоп, блиндаҗ күртлән малтад авчксн, күн болһн орман, кергән меддг-экләд халдад бәәхәс оңгдан төр уга. Болв халдх биш, бийән медүллго мөлтрәд һарсн үнн. Негдвәр - һару уга болх. Хойрдвар - негл ирәд мөлклдҗ-мөлклдҗ хоосн һарсн улс, дакҗ көндршго. Тегәд, гүүлдәд, һолин көвәд күрәд ирцхәв. Хулсн-зегсн дотр орҗ авчкад, ардан хәләхнь, немшнр кошарт ирәд уга. Торад бәәдгнь - бас әәлдҗәх. Өөрдәд, дарцад күрч ирхлә, өмнәснь пулемет дарҗгнад, гранат нисхлә. - Түңгән тоолҗах өңгтә. Өмннь хальшрлдад бәәсн улс яахв? Үснд урлан шатачкад, ус үләһәд сууна гидг тер болҗана. Цувад һолар орад, тер көвәднь һарч ирцхәв. Бамб цецг өмн, хаалһч болҗ йовна, хулсн-зегснә захд күрчкәд, генткн һарарн докья өгәд зогстн гиҗәнә. Комиссар хойр һарарн нигт хулсиг әрәд хәлән, хәрү тәвәд ниилдүлчкв. Эн хаҗуһас бас дала болсн немшнр мөлкәд аашна. Бамб церг командириг бий талан дуудҗана. Тернь күрч ирв. Хойрулн тус-тустан арһул хәләнә, бас шимлдҗәнә. Үкс гиҗ хәрү һарад, түрүн хойртан орман эзлхм: дәәлдл уга юмн болшго гиҗ күүндәд, әмтән дахулад дакн һол һатлв. Хулсн- зегсн хойрар йовад, хотхрииь тус одчкад, тотхад хәләхлә - кошарт немшнр күрч ирҗ - Нам деернь һарад, энд-тендән дурнавдад теңкән уга. - Ода яһҗ хотхртан күрнә? - гиҗ командир Бамб цецг тал хәләһәд келв. - Кемр хулсн, хотхр хойр талас ээрхлә, тарах. Цааранднь хорһлдг нигт хулсн чигн уга. Юн гиҗ санҗанач? 
- Күрнә гидгнь кучр - Дакад, эднь … - гиһәд комиссар ардан һол һатц йовсн фашистнр зааҗана, - һатлад, эс ниилхнь. Тер цагт наку болх билә. 
- Яһдг болвчн, неҗәдәр, медгдл уга, хотхртан орҗ авдг арһ хәәх кергтә, - гиһәд командир саналдҗана. - Эднч хулс-зегс негҗл уга бәәшго. 
- Тиим, командир. Өглдәд хәләхәс оңгдан арһ ута, - гиҗ Бамб цецг дөңнҗәнә. - Харңһу болтл юн чигн арһар тесх кергтә. Мана сө ирх … 
Хотхр дотр күн болһн орман эзлсн - белн. «Ода нам әәмшг уга - үкхлә һар бәрлдәд, неҗәд- хошадинь оңхлулчкад, тегәд … эс тиҗ хулсн дотр бәрсн болхла, зөвәр кех билә …»  гисн тоолвр эднә толһаднь орад, гертән ирсн улс болад, төвкнсн бәәдлтә. Эврә герт - эрсин бийнь нөкд болдг. Эднә гер болхла ик урдаснь, иим цаг ирх гиҗ белдсн, эрс болһнь, тус-тустан эврәннь онц даалһврта: хортиг хортна кевәр тосхар шүд хазҗана. Хойр үзгәд харул тәвсн, партизанмуд бийснь нүкн болһндан кевтнә. Амрч авчана, хамг керглгдх тоотан бедрәд, басл чигн белдәд бәәнә. Пулемет альк хаҗуднь тәвхнь медгдхш. Кесгтән зөвчләд, уг сүүлднь һол тал тәвх болҗ шиидв. Тигдгнь бас бәәнә: хулс-зегсәр ташрлҗ ирәд нүрхлә, тедниг автоматар бәрнә гидг күчр. Энд зуг пулемет, гранат хойрас нань нөкд уга. Кошар талас дәврх улсин тонь олн, хойр холван ик. Болв толһаһас ургшан гүүлдх эдниг, ил һазрт, уухнас чигн үзәд, хаһад, сөргҗ болхм. Фашистнр һол һатлад һарад ирҗ йовна. Кошарт бәәсн ик зуулаһан негдхәр йовх, аль … яахар йовхнь медгдҗәхш. Батлҗ йовх тусарн өөрдхлә, эднлә харһшго. Кемр хулс-зегс булһчхла эднә мөлтрҗ болшго, бәрлдх кергтә болҗана. Командир һол тал зөрүлсн пулеметин өөр кевтнә, хортнас нүдән авхш. Тедн яахнь ода чигн йилһрҗ медгдхш. Түрүн һатлад һарч ирснь, ардксан күләҗәнә. - Илья, кемр эдн кошар тал һархла, - гиһәд комиссар һолин көвәдк немшнр тал өргәрн зааҗана, - бидн хулсар орья, тентл һарад тер ормдан одья. 
Командир тагчг, немшнр тал ширтсн кевтнә. Бамб цецг энүг адһаҗ чигн бәәхш, юңгад гихлә Илья келсинь ухалҗ- чиңяүрдҗәхинь медҗәнә. Кесг болад орксна хөөн, командир арһул келҗәнә: 
- Һурвн әәмшг бәәнә, комиссар. Негдвәр, маниг тиигән ормурн ирх гиһәд, әмт үлдәчкәд, манд үзгдәд нааран һарснь, меклгдх болвза гиҗ йовхнь маһд уга. Мана орм үзлго бәәшголм. Хойрдхла, ода хулсар орлцхла маниг үзәд оркхдан арашго. Хәләхнч, дурнав авчксн кошар деер суулдхинь, һурвдхла, эднчн негдҗ авчкад, эн хулсн-зегс булпчл уга бәәхго. Тер цагт … 
- Эднчн Илья, үүмлдсн болад бәәдм? - гиҗ комиссар хурһарн немшнр тал заав. Хәләхлә, баглрад, хурад, яахар бәәхнь медгдхш. Дурнавдҗасн улс кошар деерәс бууҗ одв. 
Удсн уга, немшнр, зелләд, һол темцәд һарч йовна. Үзгинь хәләхнь, партизанск хотхрас уухнар һарх бәәдлтә. Болв байрлхас эрт. Ода хулс-зегсәр йовад, һол көөһәд шиңгшлдхнь алдг уга. Икл амрар шахад, бәрәд авчкхар седҗәсн улст хоосн һаран бәрәд хәрнә гидг күчр. Арвалдад, дала күн йовҗ-йовҗ, олҗ чадлго күрч ирнә гидг хату. Дакад ахлачнр бас амрашго, чикинь мошклиг медҗәнә - 
Хулсн-зегснә захд күрчкәд, немшнр хойр әңгрәд, негнь цааран һархла, наадкнь нааран, партизанмуд бәәх үзг тал, һол көөһәд һарв. Йовн йовҗ хулсн-зегсн заагар дарҗгнулац хаһад, энд-тендән ормалдад йовна. Саглл уга бәәшго. Эн алднд бәәхлә, нань бултм дүңгә һазр уга, альдаран одхв, харһад бәәх гисн, тигхлә белн йовцхана, Партизанмуд олх седкл дала болвчн, теднә сумнла харһад очв гиҗ саглсн седкл түүнәснь чигн даву. 
Хотхрин хаҗуһар немшнр давад йовад одв. Энүгәр күн керг кеҗ йовхш. Босад зогссн күн эргнд үзгдм хәр, делвәсн хотхр кениг хальчлх? Хаҗуднь дала хулсн-зегон бәәтл кен түүнд орҗ бултла? Минь иим тоолвр эврәһән кеҗәнә. 
- Нег саамд теңгр, хәләв, - болад шимндәд комиссар инәмсклв. - Теңгр бәәхлә, дакад чигн хәләх, комиссар, - гиҗ Илья бас мусхлзв. - Игәд, теңгр көтләд, асхн күртл хаҗуһар йовлдад бәәхлә юн керг. Харңһу болхла, тагчгар мөлтрәд һарад одх 
Болв хулсн зегс чиләһәд, ил һазрт һарчкад, фашистнр хәрү эргәд аашна. Хотхрла туслцҗ ирчкәд өмн йовсн офицер хаҗиһәд, мел партизанмуд тал хәләһәд һарв. Наадкснь - тәв һар салдсмуд арднь дахлдҗ йовна. Эдн дегд санамр. Автоматснь өрч деернь сул унҗсн, зәрмнь хавтхдан һаран дүрсн, услврас һарч йовх цармуд кевтә, адһм утаһар, хашңг кевәр аашна. - Белн болтн! - Гранатар, көвүд, гиҗ командир шимндҗәнә, - Өөрдүлчкәд, адһл уга, лавта болдгар - Цаг хәләхлә һурвхн час болҗ. Харңһурад ода чигн зөвәр бәәнә. Теслцҗ эс болхий? Теслцх кергтә! Өргәрн болвчн дөңгкәд торлцх кергтә. Игҗ санн бәәҗ мел туслцад аашх офицерәс нүдән авхш. Үүнә өөр зөвәр олн улс дахлдҗ. Баг кевәрн салл уга ирхнь сән бәәҗ гиҗ кевтнә. Дөчн ишкм һучн … Хөрн тавн алхм дүңгә үлдәд ирв. Илья төвлҗәһәд чавган дарад оркснд «чак»  гиһәд одв. Өмн йовсн офицер һаран саҗад, уралан нег ишкәд, нурад унв. Мел тер саамлань шиикнәд немшнр дунд оч унад, кесг гранатс хаһрв. Дегц хасн автоматсин ә, ду негдүләд, эргнд таш-таш гиһәд, хулсн-зегснд күрч дүүрән болад, эргнд күрҗңнәд, авад һарад бәәнә. Санмср уга йовсн немшнр, генткн кесгнь унҗ одхла, теднд юн ухан бәәхв, хәрү һарад текәлдв. Болв тиим нигт халһнас зулҗ һарна гидг күчр. Гүүлдә йовтлнь сумн тусад, бас әмтн унад бәәхләнь, сана авсн кевтә цуһар кевтлдәд, хулдҗана. Сумнь бөкүн кевтә гиинәд, нисҗ ирәд, партизанмудын өргн дорнь тусад, һазрт шаагдад, элс чигн бүргүләд оркна, толһа деегәрнь давад, «фть-фть»  гиһәд ишкрәд чигн йовад одна. 
Мел тер дарунь хулсн-зегсн дотраһар гүүлдәд наадкснь ирлдәд, мөлкәд уралан һарад, түрүнксләһән зергләд, бас халдҗ йовна. Өмннь арв һар улснь борталдад кевтнә. Хәрнь сән болв гих бәәдлтәһәр зәрмнь, гүүлдҗ ирснә кесгнь нам девәд ташрлҗ, арднь кевтҗәнә. Деернь автомат, бууһан тәвсн, йир сән. Болв түрүн улс тогхҗана, эднә зах уралан орхасн, хооран һархдан дурта бәәхдән шаху, емннь әәчксн керә эврә сүүдрәсн сүрднә гишңг, мел көндрхш. Әәҗәхинь ил. 
Наадк, шин ирсн улсин зах, улм өөрдәд, зүткәд аашна. 
- Өөрдҗ ирәд босад гүүлдх. Мел түнүгинь алдад орквзач, - гиҗ командир пулеметчикд келҗәнә. 
- Медҗәнәв, үр командир! - гиһәд шимндҗәнә. Баатр мел моһлцгрҗ одв. Тернь учрта. Кемр эн эс арһлхла, юмн болшго. Терүг санад оркхнь көвүнә дотрк яахан медхш: отрядт бәәх һанцхн пулемет энүнд даалһхла. Кемр дегц босад дәврхлә хәрү өгч чадад бәәхлә яахмб? Игәд санад оркхла, дотрнь му болна. Тер хоорнд немшнр өөрдәд күрч ирв. «Минь ода эс босхнь»  гиһәд көвүн арһул келәд оркхлань, түңгинь гетҗәсн мет фашистнр дегц босад дәврҗ йовна. Командир үг келсн уга, зуг көвүнә ээм деер һаран тәвәд, нүдән чирмсн болад оркхла, генткн «та-та-та»  гиһәд нег кииһәр лугшад, хальгад бәәв. Хортн, пулеметин хадад халһнд тесҗ чадад, хәрү кевтҗ одв. 
Немшнрин пулеметс чигн хойр захд хахад- цахад лугшад бәәнә. Болв урдаснь белдчксн ормдан орсн партизанмудт юм кеҗ чадҗахш. Тигхлә, гранатд орлцҗана. Нег үлү Баатрин пулеметд күрч авхар шүд хазад, хайлдна. Теднь нисҗ ирәд өмннь тусад, шора-тоос пүргүләд, таг сохр кеһәд оркна. Пулемет таг болҗ одна. Немшнр такад бослдна. Пулемет саак кевәрн нег кииһәр лугшла. Игәд, кесг саамд дәврхәр босад, хәрү кевтәд, яахан олҗ чадҗана. Арһан бархларн негәрн шордад медий гисн өңгтә: уралан мөлкәд аашна. Бәәдлнь, өөрдҗ ирәд гранат хайх саната йовна. Бамб цецг энүг төвләд авчктн бәәнә, немш ик ут гүрглдә кевтә, тавшур дотр чичрәд, өврдәд йовна. Би энүг өндәхләнь, - гиҗ командир келх хоорнднь, немш барун һаран әмнәсн тач авад ардан дайлад өркв. Ода энүгән хүрүләд өмнән шивх. Минь тер агчмд бәрх кергтә болҗана. Бамб цецг көндрсн болһинь алдл уга бәәнә. Генткн цаадкнь өндс гисн болад одв, энд һанцхн хасн ә һарв. Немшин һарнь салдһлзад буугдв, ишнь хамрарн һазр хатхад унв. Көлән чигн көндәсн иләдл һарсн уга. Нарн сун гиҗ йовна. Өмнәснь дәврҗ- тәвҗәхш. Харцһу болхла алдрад, зулад йовҗ одхинь медҗәнә. Тегәд, немшнр дәврдгән хаяд, уухнар мөлкәд бүсләд авч йовнт. Харшлдг арһ уга, үзәд бәәвчн яахв? Һол тал баһар үлдтхә гиҗ зальврхан нань керг уга. Нүцкн тег тал дәврҗ тус уга. Нам мөлтрәд һардг болвчн холд оч чадшго, сумна күмсн болхнь ил, һанцхн нөкд болхнь-һол, хулсн-зегснь. Энүгәр бултад, зулад чигн һарч болхм … Генткн толһан ташу көөһәд дала машид һарад ирв. Тоолхла - арвн тавн. Өрүн тавн машинд чикгдәд ирсн баһдҗах болҗана. Эднь буулдн, үкс гүүлдҗ йовна. Ирәд, түрүн бәәсн улсин хоорндаһар орад, кевтлдҗәнә. Хәләхнь, хойр миномет, баһ һар хойр тов зөрүлҗәнә. Зөвәр сергмҗтә хүрм болн гиҗәнә, командир. - Тиигҗ келәд, Бамб цецг тов, миномет тал заав. - Би гер захд однав. Тенд бәәсн чик болх … - Тиим, комиссар! Тиим! - гиһәд Илья Бамб цецгин һаринь авад атхв - Эн хойр хоорндан үг нань күүндгн уга. Болв тер һар авлһнд келхәр бәәсн тоот цуһар келгдв гих кергтә. Дакҗ харһгдл чигн уга бәәх, менднг менд йов, бичә март гисн тоот болҗахинь, нег-нег-негнәнь нүднд умшад салв. - Илья, Центрт зәңглчкхм болвза? - Бичич, Бамб цецг. 
- Нә … - Комиссар кевтн кевтҗ бичәд, умшҗ өгчәнә: «Бүсләд авчква манахс нег мөслсн зөрмг менд бәәтн үүрмүд»  … Яһна, отрядт нер тәвий, аль?.. 
- Илднь Гермашев, Адучиев гиһәд тәв Далдлхар давҗ одвл, комиссар. Цааран өг, Цаһанд. Энуг йовулчкад, тер ю-күүһән - код, шифр хамган - уга ке ги … 
Бамб цецг мөлкҗ ирәд, Цаһана хаҗуд кезтв. Күүкн тал чигн, хортн тал чигн хәләхш: Эс медсн болад, таварн орман ясад тохнялҗ авчана. Тер бийнь нүднә булңгар Цаһан тал «голс»  гиһәд оркв. Өмнән ширтәд кевтнә. Хая- хаяд Бамб цецг тал хәләһәд авна. 
- Иим ик чидллә теслцнә гидг Бадм … - болад өмнән бәәх немшнр тал өргәрн зааҗ келҗәнә. 
- Негдвәр, би чамд Бадм бишв, март! Хотндан … Зурмтдан бәәхшч, хойрдвар … - генткн товин сумн толһа деегәр шиигәд ард одад тусв Хойрдвар … «Эднчн ода минометәр хах, кишго юмн тернь»  гиҗ келхәр бәәсән оңгдарулхв. Тер дарунь минометснь экләд бәәв. Автоматснь чигн яр-яр гилдәд, ниргәд бәәнә. 
Зөвәр тулҗаһад, күүкн келҗәнә: 
- Мини гем, үр комиссар, дакҗ төрүц … соңсх угат, - гиһәд Бамб цецгүр хәләв. 
- Дәәнә хөөн басий? - гиҗ комиссар мусхлзҗана. 
- Эврәннь нәәртән наар гичкәд бас үр комиссар гиһәд бәәнчи? Тер цагт «Улан Хальмгин»  нег көдләчнь болад … Дәрин үнр мартгдх. 
Цаһан тагчг. «Ямаран күн болхв, эн? Кезә чигн әәсн-өмәснь йир медгдхш. Ода … эн дала немшнр дотр шоглад …»  гиҗ санҗана. Генткн күүкнә өмннь ирәд, сумн тусв. Күүкн толһаһан улм дорагшан кеһәд, һазрла һазр болад одв. Хаһрсн ә чикнд хадгдад, төмрин тасрха үзг болһнар җиигәд, элсн-шора өөдән цоонград, цацгдад, хәрү унхларн Цаһаниг дарад хайчкв. Бамб цецг бас өкәһәд толһаһан хальчлсн, өндәһәд хәләҗ йовна. Цаһан мел даргдҗ оч. Дуудх хоорнд көндрәд, нүүхләд, бийән сулдхад авчкв. Хортна халунь улм нигтрәд, улм чаңһрад бәәнә. Партизанмуд тас тагчг. Суман әрвлҗ бәәнә. - Цаһан, мә, шулун гидгәр Центр тал йовул - наас өгчәнә. - Тегәд, тер радио-хамган - уга ке … шивк чигн бичә үлдә. - Күцәх зөв өгтн, үр комиссар - Өөлвчи? - Бамб цецг инәҗәнә. - Гем уга, өөтә-һундлта юмн сән болдм. Ода намаг Бадм гихлә, дәәнә хөөн кен гихәр? 
- Чиләҗ авхла - кен гихнь эс олдх билү. - Күүкн мөлкәд хооран һарва. - Цаһан, шулуд!.. Эдин … - хаҗудан хәләхлә, Цаһан уга. Кесг болад күүкн хәрү мөлкәд күрәд ирвә: 
- Даалһвр күцәгднә, үр комиссар … 
Толһа өндәлһдг арһ угаһар талхм-тачг өгч Хаҗасн таг болад одв. Гетҗәсн кевтә-белн болтн-гиһәд Илья команд өгв. - Дөрвн үзгәс шахн гиҗәнә, белн болтн! Белн болтн … болтн … гиһәд хотхр дотраһар эргәд, хәрү ирв. 
Ора болад йосндан харңһурх гиҗ немшнр адһҗана. Бәәсәрн цуһар үзг болһнас ха асрхар седҗәнә. Экләд уралан мөлклдҗ йовна. Фишбрандт, товмудин өөр зогссн, нүднәсн дурнав авхш. Цергчнрнь, моһас кевтә мөлкәд, хотхрт өөрдәд күрч ирв. Цаадкснь мел тагчг. 
Полковник һаран әргәд докья өгәд оркв. Немшнр, дегцд босад гүүлдн йовҗ дегц хаҗ йовна. Хотхр саак кевтән тагчг. Хортна цергчнрт эннь дегд әәмшгтә болҗ медгднә. Яахар тагчг кевтнә гихв? Ю белдсн бәәнә гихв? Игәд санад оркхла көл уралан йовх биш, хәрәд бәәнә. Болв офицермүд, эсэсовцнр амр өгшго, цань арһ уга болад уралан гүүлднә. 
Хортна һару дегд ик - һанцхн комиссар таваг уга кев. Өмннь, зурһан-долан метр шахуд, нег ик немш көндлңг кевтнә. Орад күрч ирүв гиҗ байрлад инәҗ йовсмб, аль ода ишкхлә юн болна гиҗ әәҗ-сүрдҗ йовсмб? Ялдаһад чик гедргән туссн, ярзаһад, шүднь цәәһәд үзгднә. Хаҗуднь зергләд гишңг бас хойр кевтнә. Эдн һурвулн нег гранатла харһснь тер. Цань нег унсн бәәнә. Хаһад орксн, өрчән бәрәд, көлән алдад, эргәд-дуһрҗ йовад, тогтн тусад, зөвәр дәәвләд зогсҗаһад, хамрарн һазр хадрад көлврәд одв. 
Хортна товмуд, минометс, дакн һалзурад һарв. Ода деерән тернь хорлтан икәр күргҗәхш, һурвн-дөрвн күн гиигәр шавтсиг эс тоолхла, һару мел уга болхмн. Болв минометс хоран хальдах өңгтә. Сумнь шиикнҗ ирәд толһа деер гишңг унна. Урдаснь орм эс бел кеҗ, батлсн болхла зөвәр кех бәәҗ. «Арвн тавн минутд хотхр дотр хорһлҗн темр хойр асхрв. Күн әмд үлднә гидг берк»  гиҗ Фишбрандт санҗ дотран байрлҗана. Дурнавар хәләхнь, әмд күн бәәхнь медгдхш. Саак кевәрн ә-чимән уга, негл үксн юмс. Яахв эдниг? Яахв? гиһәд негт партизанмудт уурлад, негт генерал Гоприд уурлад одна. Кень чигн күүнә зөвд орхш. Негнь «Ода күртл уга кеһәд угайчи? Бәрәд угайчи?»  гиһәд эр така кевтә цәәлзнә. Эднь тагчг кевтҗәһәд, өөрдхлә өргәр өгнә. Яахв? Яахв? Полковник йосндан уурлад, эврәннь медлд йовх офицермүдин әминь авчана: 
- Минь ода дәврәд эс орхла, бийәсм бичә үзтн, эс келвә гивзәт, - гиһәд күн болһнд келҗәнә. - Арснтн авхв. Тер хоорнд улм харңһурҗ йовна. Немшнр дакад мөлкәд аашна. Киитрҗәнә. Өөрдәд күрч ирвә. Хотхр тагчг. Генткн дегц цуһар лугшад, тарҗгнад одв. Эднә халһнь улм давад нигтрәд, толһа өндәлһл уга бәәнә. Бамб цецгин тус һурвн күн йилһрәд күрч ирв. Комиссар өндлзәд шивсн болла, мел өмннь ирәд хортна гранат хаһрад … таг сохр болад, толһа диинрәд одв. 
Бамб цецгин хайсн одаксин мел деернь оч хаһрад, һурвулн сарсалдад тусв. Бийнь яһсинь хәлән гихлә, Цаһанд цол болхш. Хортн дәврәд орад күрч ирвә. Автомат авад һарад бәәнә. Генткн дал хадг харнь дарсн бийнь ду һархш, хахш. «Сумн чилҗ»  гиһәд төөнрәд одв, Өмнән кевтсн гранат шүүрч авад, ард-ардаснь шивәд оркв. Тер хоорнд комиссар талан хәләхлә - уга. Бийнь уга, автоматнь кевтнә. «Акад юмб?»  гиҗ санад, үкс Бамб цецгин автомат, хойр гранат бәәсинь шүүрч авад, Цаһан дакн хулдҗана. 
Автоматсин, пулеметан дун, гранатсин ә улм өөрдсн болад, агчмд ардан хәләһәд оркхла, немшнр окопас орад күрч ирсн, көвүд һар бәрлдҗ йовна. Болв Цаһан эврәннь тускиг өндәлһл уга бәәнә. Зүн хаҗуд пулемет чигн хальгад, келәд-кевшҗ билә, таг болҗ одв. «Сумн … Сумн … Сумн …»  гиһәд күүкн аралдҗана. Хаҗудан немш ирсиг медҗәхш. 
- Яһвчи? Яһвчи? - гиһәд командир хәәкрн, сүл бәәсн гранатан авад, хүрүләд хайх хоорнднь, күнд юмн гиҗгәрнь цокв, ухан-медән геедрәд, харңһурҗ одв. Командирән цоксн немш тал Баатр һәрәдх хоорнд, деернь күн нүрәд унв. Хәләхлә, ут-ут шар нооста һар өргн дораһарнь авад шахҗ йовна. «Яһдмб?»  гиҗ санн, ууртан дегд бүтхләрн, тер нооста һариг зууһад оркв, цаадкнь хәәкрәд, цокад бәәсн бийнь, тәвҗәхш. Немш, күзүһинь керчәд алҗахас чигн цааран, чишкәд-орклад, ор дарад бәәнә. Оңгдан нег фашист гүүҗ ирәд, төмртә Һосарн көвүг хамрарнь девссн, улан һалзн болад одв. Дәәллдән төгсв. Шав-шарх болсн, өрәлинь ухан-медән уга кевәрнь, тавн кү бәрсн, немшнр келхм биш, ниргәд авад һарад бәәнә. Полковник Фишбрандт чигн цадсн керәнәр кааклзад йовдгнад, тооһинь келтн гиҗәнә. Эн ядхдан тәвн-җирн, түүнәс давхла зу шаху күн бәәсн гиҗ санҗахнь лавта. Удсн уга полковникд зәңглҗәнә: әмдәр тавн күн бәргдв, арвнь үкҗ. - Худл! Худл! - гиһәд Фишбрандт көләрн һазр девсчәнә. - Дакн тоолтн! Арвнас үлү то меддго болвзат?.. - Тоолад авч ирхлә, дакад арвн тавн болҗана. Полковник дор ормдан сууһад, хавтхасн альчур һарһад, маңна, күзүһән арчад, шуукрҗана. Хәәкрҗ бәәхш, арһул, келнәннь бахлур сулдҗ оч, сурҗана: - Мана һару кедү? - Алгдснь, полковникин зергәс, хөрн зурһан, шавтань - арвн һурвн. - Кедү-ү? - Фишбрандт босҗ йовна.- Келҗ бәәсн офицер цухрад, хойр-һурв хооран ишкәд оркв. Яһна? гисәр нүднь түүдгләд, бәәнә. 
- Кедү холван, тегәд болҗана? 
- Һурвн, полковникин зергәс. Фишбрандт тагчгар эргәд машин талан һарв. 
- Генткн телефон дуудҗана. Одхла генерал бийнь. Түрүн өгсн сурврнь «Яһва? Юн болва?»  
- Герр генерал, отряд уга кегднә. 
- Сән, сән, - гиҗ цаадкнь келҗәнә. 
- Кедү? - Тавнь бәргднә. Арвнь алгдва. - Сән, сән. Кедү зер-зев авбта? - Нег пулемет, арвн зурһан автомат, нег гранат … Нег чигн сумн уга. - Ямаран гинәчи? - Генерал партизанмудын зөргд өврҗәнә. - Сүл Сумн күртлән ноолдна гидг, әвртә … Мана һару ямаран, полковник? Полковник бүлк зальгсн болад тагчг. Юн гихв? Яахв? Цааһас дакн-дакн «алльо, кедү?»  гисн соңсгдна. 
- Герр генерал, мана һару йир ик. 
- Кедү? - Алгдснь хөрн зурһан, шавтань арвн һурвн … Ца трубкар аю келҗәх кевтә, күрклсн болад бәәнә. Генткн хәәкрәд стол цокад, хард-таш гиһәд: 
- Тиим олн салдс, офицер геесндән хәрүһинь өгч чадхвчи? - гиһәд генерал йосн бийән үзүләд, һалзурҗана. 
Полковникәс көлсн асхрҗ бәәнә. «Найн, найн, канн их нихт … Найн, найн»  гихәс оңгдан үг келхш. 
- Уга, уга, би чадш угав, - гиһәд генерал келинь дураһад, трубкан хайчкв. 
38. 
Сө. Харңһу. Кедү цаг болснь медгдхш. Деер оддуд гилвклдәд, даарад, мөөһәд бәәхинәр, чирм-чирм гилднә. Генткн серл орад ирв. Тиим цацу: одак ик халдан, ноолдан яһсмб? Ә-чимән уга болдмб? Манахс … «гиһәд, немшнр ямаран кевәр һалзурҗ дәврҗәснь, бииснь ямаран дүңгә сөрлт өгчәснь, автомат гранат хойрар күчлҗ бәәснь Бамб цецгт сангдҗана. Бәәс гихлә улм-улмар тодлгдад, йилһрәд йовна. Тиигх дутман дотрнь му болад, зүркнь шарклад, хатхлсн болад одна.»  Акад юмб? Юн болад одсмб? Тагчг болдмб? «Бамб цецг өсрәд босхар седхлә, көл, һар, өрч деернь ик-ик чолу тәвсн кевтә, дааҗ өндәҗ болҗахш. Арһул көндрә-көндрә бәәтл невчк сулдсн болад, бас невчкн зуур хүүхлзәд, күчлә бәәҗ, тер бәрҗәсн- дарҗасн хамг тоотас мөлтрәд һарад одв. Хад чолунд даргдсн биш, хар шаврт булгдсн болҗана. Хаҗудан хәләхлә, нег чигн кун уга. Толһа диинрәд, луг-луг гиһәд, күндинь келәд керг уга, күзүн яһҗ дааҗахднь күн алңг болхмн Бәәсн бийнь, цогц-махмуднь кевтән чим-чим гиһәд, цусн гүүһәд тигҗәх, аль дарата кевтсн болад әмнь тасрҗ одсн, хәрү әмрлҗәхнь медгдхш.»  Юн болад одсмб?.. Цуһар алгдва гихв, аль цуһар хортна һарт орва гихв?.. Хойран негн-алгдсн, эс гиҗ бәргдсн … Толһа өвддгнь улм давад, ода нам хойр чикм шуугсн болад бәәнә. Босхд медгдҗәсн уга. Халун … «гиһәд маңнаһан бәрҗ үзхәр зун моһтшан өргәд, хәәкрәд, дотрнь харңһутрад, толһань эргәд одв. Өвдкүрнь күчр, арһул чигн көндәҗ болҗахш, бәрәд хәләхлә, эс өвддг һазр уга. Шавтснь ил, зуг альдаһар сумн тусснь медгдхш. Энд-тендән өкәһәд хәләхнь йир юн чигн үзгдхш. Ә-чимән уга, тагчг. Кевтҗ биш гиҗ санад босхлань, цуснь кевтән толһа талнь турглсн болад, улм күндрәд, нүднь харңһурад … тер бийнь араһан зууһад, невчкн зуур сальк өрәд зогсад оркхла, гиигрәд, невчк сергсн болад бәәв. Зөвәр болҗаһад, йовс гиҗ санҗана. «Альдаран? Отрядчн яһла, комиссар? Зулхан хәәҗәнчи?»  гиһәд чигн сангдна. Орад-Һарад бәәдг тоолвр гидгәс ик юмн уга, то-томҗнь тасрҗана, толһан үсн чигн күршго. 
Автоматан хәәхлә, уга. Даргдсн шораһан нег һарарн бас чигн малтва. Уга. Үкс ташаһан шүүрхлә пистулин бәәнә Эннь невчк төвкнүлнә «Болв отряд яһва гихв?»  болад мел саамлад- саамлад орад, амр өгхш. Эргәд йовад хәләхнь йир юн чигн уга. Зер-зевин бийнь үзгдхш. Эврәннь ормдан күрч ирв. Тер хоорнд нег гранатла харһдг һурвн немш сананднь орҗана. «Минь үнд, өмнм гилтә бәәхм»  болад зөвәр хәәхлә, олдхш. Авад йовҗ оч 
Отряд бәргдснь, эс гиҗ алгдснь ил. Кемр зулсн болхла … уга, бүслвр дегд нигт, түүнәс давҗ һарһшго бәәснь сангдҗана.Арвн зурһахн күүнә өмнәс арвн тавн машин кү, трвта, минометтә, тәвнә гидг наадна биш. 
Бәргдснь ил Зуг әмдәр гихв, аль үкәд гихв? Ода яһсн сән болх? Ардаснь йовхла яах? Теднләһән хамдан - зовхла зовад, үкәд тасрхла - яахв, хәәртә әмтә биш … Эсклә тедн юн гиҗ санх? 
Хаҗуһас мел талдан тоолвр орад ирнә: «йовна тини? Эврән оч хортна һарт орна гидг - эзндән ухан болна гихәс биш … Комиссар Адучиев! Ноолд! Түүнә төлә әмд үлдхән хә! Нег немш алсна бийнь хойр-һурваг болхла - үлү сән!.. Олн-әмтнч бәәнм!.. Келич!.. Дуудвч!.. Хортнла ноолдхм гиһич! Дарцад ирх, зуг дахулхан мед!..»  Тегәд … Яһсн сән болх? Намаг хәл уга бәәшго. Тиим болсар эндәс ууҗад һарх кергтә. Альдаран? Элстүр болшго, бәрчкх, юңгад гихлә эс таньдгас таньдгнь холван даву. Оңгдан үзг хәләҗ һарх кергтә … гиһәд босад, кошар хәләһәд йовҗ йовад, көлнь торад оралдад, түндән бүдрәд, түдүкнд одад унв.Һарнь, шавта һарнь дотран яарад, түңшәд одв. Бамб цецг 
Һаран керглҗәхш, үкс пистулан татад авн, хәрү эргхлә, күн уга. Дегә цокҗ болһсн, биш, эндүрҗ. Тер ормдан ирәд хәләхлә, сумк кевтсцд бүдрсн болҗ һарв. Өргәд авхла, зүсвр. Отрядт иим сумк уга билә. Хотхр дотр фашистнр ирснд маһд уга. Сумкиг уурч авад цааран һарад йовб. 
Үвлин цагт тег әм-шир уга, дегд нүцкн, дегд уйдврта болҗ медгднә. Энүнә туршар, захаснь зах күртл салькн аздлад, шора-тоос хойрар хутхад, бор-бор хамхул урлдулад, өлн чон кевтә хүвдән һундад уульн-шугшад бәәнә. Аальнь дала. Күүнәс күчтә гиҗ әәхш, му гиҗ әрвлхш Сагл девлтә харһтха, хорма-хотарнь орҗ һоҗһнулна, сииц кичгтә болтха, саатулад, унтулад чигн оркна. Йир хәәрлхш. Ода бас Бамб цецгиг эргүлҗ йовна. Тенд-эндәһәрнь чимкәд, хатхад, һалар чигн үләнә, мөсәр чигн шивнә, дотрнь орад һолынь чичрүлнә. 
Болв Бамб цецг теегин иим-цагинь керглҗ йовхш. Энүнә нүднд, наснь хаальсн, кенз ноһан көнҗләр бүркгдсн, алтн зул цецгүднь нарн- сарин толянла наадсн, хальмг махлаһан хаҗу бөөкдән әрә цохдсн хар улан берәдин йосар, инәдн-байр хойрар дүүрсн теегнь үзгдҗ йовна. Сәәтр шаврнь хагсад уга нүкнәннь өөр, ар хойр көләрн ишкләд орксн, зурмн ишкрнә, ики деер торһан җиңнсн дуд чилхш, буурлдан һашувр үнр эргнд каңк-над, хамр авна. Холдан, ики холдан, һазр тенгр хойр негдәд, тегәд, мана теегт эклц чилн, чилгн чигн уга болҗ медгднә. Тиим болад чигн эңг-зах уга гиҗ келдг болхгов. Мини эңкр теегм ямаран сәәхн! 
Хаврин теегин һәәхҗ ханшго зург, тоодг угаһар күцц биш гиҗ Бамб цецг санҗ йовна. Урднь, баһдан үзҗ-соңсҗ йовсн хамг тодлгдна Тоодг … ямаран саг шовун, кү тер өөрдүлхин Нүднь хурц холд үзнә. Күч өөрдсиг медхлә, мен тер агчмднь йовсн багарн дегц өөдән һарад, холдад, ә-чимән уга, әәлһх, үргәх хамг уга, цаһан өвснь теңгсин усн кевтә дольгалад, көөсрхсн болад, халун аһар чичрәд, цальгрсн болад бәәдг, теегин цутхлңгд күрч төвкннә. Саг болх дутман, тиим шовунд тусхана гидг күчр. Кемр тусснас цааран түүнәс үнтә юмн аңһучд бәәхий? Махнь ик, хә алснла әдл, әмтәхн болвчн, энүг көөлднә гидг дегд күнд, цуцрлтан. Болв теегт идшлҗ йовх тоодруд үзхлә, тер ормдан адһҗ бууһан ик-ик бурцгар сумлад, теднд тусхахш төлә өөрдҗ авхар өдрин тес чигя мөлкдг. 
Кемр эн шовуг халһн күнд болхла, эрүлинь биш шавтсинь бәрнәв гиҗ санад керг уга. Зуг мөстсн цагг кедү дүцгә саглад, үргәд бәәсн бийнь, тернь нөкд болхш. Чиигтә, норҗ одсн далвагнь мөстәд, тоодг нисҗ чадхш. Тиим цагт кеер, мал хәрүлдг улс хоосн һарарн чигн бәрнә, нам адуһарнь тууһад хотар орулна … 
Генткн «би бас тер мөстсн тоодг кевтә, хоосн һарт чигн бәргдх. Тууһад селәһәр орх …»  гиҗ санчкад биидән уурлна, бүтәд, чееҗдән зүткҗ йовна. «Худл келҗәнәч! Худл! Хоосн һарт бәргдшгов, туугдшгов болад, тер айстан чаңһрад одна. Эн нам саглхан чигн мартҗ. Энд- тендән хәләх чигн биш, шудрад йовад йовна. Санань: хотн эс харһхий? гисн, тенд күрәд отрядич зәңг чигн авх, арһта болхла, оңгдан, шиниг бүрдәх чигн седкл орна.»  Альд? Ямаран селәнд? Холий терчн? Иигәд санчкад, мусхлзад инәнә. 
Тер хоорнд сумкд карт йовх гиһәд, үкс сууһад, сумкан секәд, дотрнь бәәсн хамгиг авад ирв. Нег банк консерв, хойр, зүсм өдмг һарв. Цань бичкн дегтр-мөргүл бәәнә, һадрин деернь «Бурхн минь әәлдг»  гиҗ, дораһарань гауптман Штимбауэр - эзнь һаран тәвҗ. Цааранднь хәләхнь карт уга. Акад юмб? Карт уга яһҗ болва? гиҗ санад, сумкиг дакн татҗ авад хәләхлә, дневник бәәҗ, карт оңгдан хораһаснь һарв. Шулуһар делгәд, орҗ одв. Дүңнхнь - хотн харһтл ода чигн хойр хонга һазр - Ядхдан? «Кедг арһ уга, йовх керггә гиһәд картинь хавтхлад, наадкинь хайҗана, ю кехв, түүгәр? Ай, дневникдән ю бичдв гилч эдн? гиҗ санҗана. Экләд умшхла, гауптман Штимбауэр бичҗәнә … Иҗлин өөрәс мана полк хооран һарад, Хальмг теегт зогсла. Дәәнд һару икдәд, салдсмуд даңгдад, невчк амрх, тер мет дутуһан күцәх болҗ һарч ирсн … Дутуһан гихәс, бүкл полкас үлдснь нег рота күрх угань маһд, ода энд бәәршәд бәәвдн. Энд, теегт невчк төвкнүн, Иҗлин өөрклә әдлцшго. Зуг хойр дәәсн мини нег толһадм күрхәр седәд, Теңгр-бурхн өршәһәд, эндр күртл әмд-менд йовад йовнав. 
… Нег дәәснь-партизанмуд. Мана полк хәрү йовх бәәсинь зогсаһад, эднлә көөлддг болсн, өдрәр чигн амр уга, сөөһәр бас. Һазрин уга һазрас, мел эс күләҗәсн талас һарч ирәд, гүрмиг өгнә. Дакад, бәргдхш бәәнм. Сүл сумн күртлән, бунь һартаснь унад, зүркнь зогстл дәәлднә. Миниһәр болхла эрүл улс биш. 
… Хойрдгч дәәснь-киитн. Үвләр эн теегчн, эҗго эрм цаһан көдә, эңг чигн уга, зах чигн уга. Агчмд нүдән тусхаҗ, хәләцән зогсадг һазр уга. Киитн дөч һарад чигя одна. Тигҗәһәд, хәрү дор орад арвн-хөрн болад, дакад өөдләд, аалинь барҗ болшго. Элвг - түлдг түлән уга. 
Тернь баһ гисн кевтә, киитн деер салькн шуурһлна. Ар дорд үзгәсн авад эклхлә, арвн хонгар чигн эргәд одна. Көрәд, көлдәд үкҗ одх- һанз тәмк. Хөрлт мел уга. Сәәхн чильгр бәәҗәһәд, генткн талхм өгәд, таг-сохр болад, эргәд-дуһрад, хамхлад-күүчәд, тууһад, деер цаһан, дор цаһан болад, үзгән алдад, геедрәд, тенәд хуурхд юмн биш. Чама гидг һазр бәәҗ. Шидр, кеер аэродром бәәснәс, арв шаху самолетсиг шуурһн авад йовҗ одв. Авад йовҗ одва гихәс, батлад уйсн уяһинь таслад, бийсинь көлврүләд, өргәд-шивәд һазр цокад ур-мәр кеһәд, нам тасрхаснь чигн олдсн уга. 
… Цаснь гүн биш, икәр хурхш. Болв хурсн көр утдан тәвн-зун метр болсн бийнь, шуурһн дотр авч хайна гидг күчр, юңгад гихлә хүүрә, Элснлә әдл цасн, күрз деерәс үләгдәд, тарад йовҗ одна. Өдр-сө хойрт хайсн бийнь әрв авч өгшго, баһршго … 
Тигҗ бәәһәд дуларад, цасн хааляд тег ноһарсн болад, эргнд төвкнәд, сәәхрәд, одна. Эннь һазаһин үзл, уухнас хәләхлә тиим. Өөрдәд, ишкәд йовад хәләхлә, тегәд оч медгднә. Өвдгцә бальчг, зулҗ һарч чигн болшго, гүүҗ ирҗ чигн болшго, хаалһ-хачр гидгнь шиңгнәр зуурсн мокнд тохрад, машид биш, йовһн улс һардг арһ уга болад суулдна. Теңгр бичә үзүлтхә гидг һазр бәәҗ, дәрк минь. Болв намаг бурхн хәләһәд, эндр күртл эрүл-дорул йовад йовнав.Маңһдуркинь- маңһдурк теңгр медх. 
- Теңгрчн цокна гидг эн. Аа, Хальмг тег хоолдчя тееглгдҗәнү? Хахҗанчи? - Игәд хаалһдан тер үксн гихв аль сумкан геесн гихв, немш офицерлә Бамб цецг зүткҗ йовна, бийнь сокту күүнәс деер биш. Геснь өлсәд даарад, шавта һарнь шарклв өвдәд, хавдҗах өңгтә, улм күндрәд, лугшад бәәнә. Мел альдан чигн хәләҗ йовхш. Бүдрәд, түкчәд уралан йовад, сууҗ амрх чигн биш. Дотраснь «су, су, суухнч»  болад, «амр, амр»  гиһәд юмн түлкәд, бийиннь чигн җилвнь күрәд, невчкн зуур амрад һарсн болхнь гиҗ санвчн, бийләһән, чееҗләһән ноолдҗ, көлән дарлго йовна. 
Урднь болхла, төвкнүн цагт, теегәр таварлад, арһул, шууга татл уга җивәд гишң йовад, болһаһад энд-тендән хәләһәд суухла-арат хулһн меңнәд, туула үргәд хурдлад, чон бөгн- бөгн гиһәд, күрн яңгшад, алг керә бәәгәд ямаран сәәхн болдг. Аңг-шовун уга цуһар, нег бәәрндән эс бәәдг болвчн, күн харшлҗ үргәд уга бәәхлә, авг-бәрцнь теднә сольгдл уга, нег кевәрн бәәх биший. Тигхлә кедү сән-сәәхн үзгдх. Юн чигн юмнд харшлхла, хамг дассн-иҗлдсн эвдрәд, кемр шахгдад әәмшг үзгдәд ирхлә, хамгин номһн гиснь бийән харсад, өмнәс дәврдг болҗана. Ода бидн бас дәәлдв гиҗ эс дәәлдвчн, хар мөртә фашистнр халурхад, бәәҗ чадад, Төрскнүр дәврәд, бидн бийән, орн-нутган харсад, әмән әрвллго цоклдхла, тегәд хәрү манд өшрх, манас му хәәх: амрахш, бәргдхш, гиҗ хүвдән һундҗ … Ямаран «сәәхн»  йосн! Тиим юмн альд бәәдв? Эңг-зах уга, эрм цаһан көдә болсн тег, нег Захасн оңгдан зах күртлән үрглҗләд, седкл әмдрүлнә, зүрк ишкрүлнә. Урднь болхла у-өргн, ут гиһәд өргмҗ кеһәд, байрлад-бахтад йовдг, ода нам эңг-зах уга болдгарн кү әәлһнә. Болв Бамб цецг тигәд негт санад, дотрнь «Җиг»  гиһәд оддг болвчн, цааһаснь бас нег, түүнәс күчтә, чидлтә тоолвр һарч ирәд, уга, комиссар, йов уралан, тиим амрар бийән өгх зөв угач- гиһәд, түрүн кит дииләд, дарад оркна. Тегәд, Бамб цецг үрвәд йовад йовна. Хол биш толһа деер кошар үзгднә. Комиссар байрлад одв. Яһдг болвчн гер татврта, кеер кевтснәс хол деер. Чидлнь немгдәд, бийнь чаңһрад, үкс-үкс алхад, өөрдәд күрч ирв. Үүднь һазр деер унҗ одсн, хуучрад бәәсн, нег биш, хойр-һурвн җилдән ясгдад уга кошар бәәдлтә. Генткн дотрнь шард-хард гисн болад одв. Бамб цецгин махмуднь киит дүрәд, пистулиннь чавгиг татад, эрслә эрс болад барун һаран өмнән суңһад, зогсчкв. Кесг болад оркв, күн бәәхлә һарх болв. Уга. Болв кошар мел хоосн бишнь медгдҗәнә. «Яһсн сән болх?»  Игәд тулҗаһад, арһул шаһахла мөрн бәәнә. Эмәл хазар гих юмн уга, сул. Дораһар эргүләд хәләхлә, нань әмд- киитә юмн бәәх болҗ медгдхш. Арһул, энд- тендән хултхлзад орҗ йовна. Мөрн чикән сольвад ормаһад хәлан, «а күн бәәҗлм гисәр»  , толһаһан дорагшан кеһәд, кергтән эс авсар зогсҗана. 
Бамб цецг өөрдәд, мөриг деләснь бәрәд, күзүһинь илсн бийнь көндрхш. Эццн, арсн-ясн хойр, келкәтә нәәмн чимгн гим дүцгә. Яһад нааран ирснь чигн темдг уга. Тохсн, зүүсн гихлә, хамуд-малшин, олцг-татурин орм уга. Үрүдәд, хорһдад ирсн болҗана гиҗ санад, комиссар хамхул хурсн булцгд одад, ор ясҗ авад, деерәснь хучх хамхул бел кеһәд кевтхәр седҗәнә. Тер хоорнд «мөриг алдҗ болшго»  гиҗ санад уйхар седҗәнә. Юуһар? Деесн, арһмҗнь һәәд одг, баганачкец чигн болхм бәәҗ. Тигчкәд бийәрн наад кеҗәнә: седкл угач, комиссар, хазар-ууд, цулвр керг угайи? Һуйр угаһас биш, тосн бәәсн болхнь, булмг кеҗ идхлә гидг йовдл һарһхар бәәнчи? Тегәд, кошар дотраһар йовад, энд-тенднь шаһаһад, бахн-хавс батлад орасн суңһгин тасрхас цуглулад, хоорнднь залһад, мөриг уйчкад, орндан орв. Болв унтн гихлә, һарнь зоваһад, чингдәд, дотран лугшад, махмуд-цогцнь күндрәд, нам яһҗ-кегҗәхнь бииднь медгдхш. Зөвәр зовад, муурад бәәсн, уг сүүлднь нер дииләд, хамг тоотан мартад унтад одна. Ор-дернь җөөлн, көнҗлнь дулан, нам зүүд зүүдләд, әврләд бәәҗ. Серәд ирхлә, өр цәәһәд уга, болв өөрдҗ йовх дүңгә. Му биш, өцклдүр дөрвнә алднд кевтсн, ода тавн-зурһан болҗ йовх, бүкл арвн дөрвн- тавн часд унтна гидг, күм болһн чадшго. Җаңһрин баатрмуд кевтә унтҗв гиҗ заагтнь шоглҗ йовна, һар, көлнь невчк чаңһрад, бийнь гиигрсн болад бәәҗ. Мөрнь уйата зогсад бәәнә. Бас кевтәд одахн босҗ, ормнь билрәд уга. - Хот бәәнә, - гиһәд Бамб цецг хавтхан цокҗана. Түүнднь консерв, нег зүсм өдмг дүрәтә - Көлгн бәәнә - Босад одад мөрән илҗәнә. - Селм бәәнә. Пистулан бәрҗ үзҗәнә. - Бас юн кергтә, чамд? Тер хоорнд болҗ гиһәд бийән хөрәд, хавтхасн өдмгән тач авад идҗәнә. Өвдг дернь карт делгәтә: кеер яһад чигн хашңгар йовсн бийнь намаг Хар Эргд күргх зөвтә. Цааранднь … Үүнәс му болх уга гиҗ санҗана. 
39. 
Тегәд, залһлдата төмр цулврарн кеерән көтләд, дораснь мордҗ авад һарв. Чаңһ адг арһ уга, бүдрхлә, тер ормасн мөрнь босна гишго. Яахв, йовдңгарнь, кеерин дурар йовад йовна. Тер бийнь көл амр, махмуд зовшго болҗана. Төмр цулвр һар даарулна, деләснь уйяд оркв. Залх цагтан татад үзгинь чиклчкәд, хәрү тәвчкнә, унхш. Бийнь даарна, бууһад невчк халу дүрәд йовн гихлә, хөөннь мөрн деерән һарч чадшгонь зовлңг болна. Тигәд, өдрин тес йовлдад оркв. Нарн сууһад, харңһурҗ йовна. Эрвәх баран үзгдхш. Толһа деер һарад ирхлә туснь, дарук әәдм деер һалмуд һарад үзгдәд бәәнә. Дүңнхнь, нег дуунаһас даву уга болҗ медгдҗәнә. Суңһуг цулвуран тааляд хаяд, кеерән хойр-һурв нурһарнь илчкәд, һал темцәд һарад йовб. Удсн уга, өөрдәд күрч ирхлә, хотн … Хар эрг гидгнь эн болҗана, - гиҗ санад, зөвәр зогсад оркв, - тустан өөрдҗ болшго. Эргәд, ца хаҗуһаснь, үрү бийәснь эс ирхлә, нохас йиринә гүүлдәд күрч ирх. Тегәд хотиг зөв эргәд, талдан хаҗуһаснь өөрдәд, зах герәс хол биш кевтнә. Хотн ик биш, арв һар шавр-шавр гермүд нег-негндән шахгдсн, өрәсн нүдтә машид кевтә, харңһуд чирм-чирм гилдәд бәәнә. Захан герин үүд татад, - менд бәәнт? - гиһәд орад одх седкл дала. Зуг кен гихв? Яһна гихв? Ямаран күн гихв? Бас зөңгдән кевтәд чиңнхнь - күн чигн һаза һархш, гермүд хоорнд чигн әмтн йовлдхш. Киитн чаңһрад, гесн өлсәд, даарад бәәдгиг кендән келхв? Шар өрлә идсн бичкн зүсм өдмг альд одсн? Болв иигәд чонын амнас гишңг мөлтрәд һарчкад, яһҗ иим амрар бәргдәд одхв гисн седкл тотхана, бас чигн күләлһнә. «Бичә адһ, комиссар. Хәрнь ю келхән, яахан ухалҗ ав»  гиҗ бийәсн сурҗана. Кесг болад одв. Ар һазрин улс эрт унтдг, үүнәс удҗ болшго гиһәд, босад, хоолан ясад, захан герин терз ирәд цокв. Герин үүдн секгдәд, - кемб? - гиһәд күүкд күл сурҗана. - Сектн, буйн болтха, даарад үкҗ йовнав, - гиҗ Бамб цецг хәрү өгчәнә. 
Орад ирхлә, хойр әңгләд хоралсн шавр полта гер. Һуч элвг һарчксн гергн, удан болвчн күн, җоорг-җоорг гиһәд цә нерҗәнә. Беш дотр үмснд булата зальд арһс уңһдаһад һал орулҗана. Эн гелңгин умшлһар болхла, эндртән чигн мана ээҗин сүмсн йовх бәәдл уга гиҗ келдг. Эн гергнә әрә көндрлһәр хәләхнь, эндртән чигн ааһин ам зуух өңг угав гиҗ дотран Бамб цецг санҗ сууна. Ода яахв, хәрү һардг үүдн уга. - Һазрин әлдәс әлдәрән йовҗ йовната? - болҗ гергн зөөһәд-тәвҗәнә. - Адгас Элст орҗ йовнав. - Димийү? - Наартха гисн билә. - Аа. Та арвна ах болзат? Мана күүг өцклдүрян бийднь иртхә гиснд Яшкуль орад йовҗ одл ал. Хотндан бас ахлдгар бәәнә. Даарад, көрхдән күрәд орҗ ирсн Бамб цецг, халун герт дуладад, геснь улм өлсәд, нааһад- яашад бәәхәр, цәәһән шулун буслһх билү гиһәд седкләр адһҗана. Тер хоорнд зөвәр болҗ одв. Цәәһинь ууһад, көлсн һарад теңкән уга, баахан зуур сууҗаһад, ханлт өргәд босад һарх хоорнд, күн ирәд үүд цокад бәәв. Цоклһнь зөвәр шүрүтә. Эс гиҗ эзнә, эс гиҗ йосна. Гергн үрвәд һарч одла, хальмгар үг келсн тодрха соңсгдад, залу күүнә дун деер һарад бәәнә. Цань бас залус, һурвн-дөрвн болх өңгтә, инәлдҗәнә. Дегд ик сокту эс болвчн, халмһа. Келсн үгәрнь, иҗләрнь медгдҗәнә. 
Бамб цецг ормдан сууна. Кедг арһ уга. Пистулан өөрдүләд, шүүрәд авхд амр гиһәд, өрчәрн шурһулчкв. Залус шуугад орҗ ирв. Омн йовснь эзн болдг өңгтә, үүдн хоорндас хәәкрҗ йовна. 
- Мә, гиич суудг кевтәлм. - Бамб цецглә цуһар мен длв. Герин эзн наадкс талан хәләһәд келҗәнә: - Хәрнь би таднд келә йовлусв: толһаһарн нааддг мөртәв, току-һарн нааддг гергтәв гиҗ. Толһаһарн наадад бәәхлә яһ гинәч? Гертәс келтс гихиг гетлдәд бәәнә. Гиич ирәд суучкна … Ха-ха гиһәд элк хатад инәҗәнә, цаадкснь чигн дахад авад һарад бәәнә. Бамб цецг тагчг. 
Залус суулдад, әрк тачана. Нег ик шил хальмг әрк тавн залуд нам юнь чигн медгдсн уга. Герин эзн гиичиг дораһар хойр-һурв хәләһәд оркв: «Таньҗана. Зуг бәәдлән үзүлҗәхш. Ардан эргәд, гергән дуудҗана»  
- Хей, һарад, кензәһәс нег дөрвнә әрк авад ирхнч, - гиҗәнә. - Намаг сурва ги. 
- Не, - гичкәд гергнь беш әргәд, йовхш. 
- А, чамаг илгәхлә, өдрин бийднь манд әрк маду. Әмд бәәхәр седҗәх күн чамаг үклд зархларн таасхас биш, наад бииднь … - гиҗ залу өктмлҗәнә. - Йовий, Дорҗ, хойурн одад ирий - гиһәд хаҗудк залуһан татв. Тернь үг уга босад һарв. 
Дарунь гилтә хойр ик шилтә әрк, бәәснь гиҗ авч ирв. Кеһәд уулдв гиһә бәәҗ, эзн залу генткн өсрҗ босад, хойр һаран сарсалһад, маасхлзад: 
- Вай-вай, Бадма, юңгад тагчг сууначи? Хәрнь үзсн күүнә бәәдл һарна, әрән гиҗ таньув, - болад Бамб цецгиг күзүдҗ йовна. Наадкднь яахнь чигн медгдҗәхш, нам уха авх зав чигн болсн уга деернь - одак Дорҗ гиснь һәрәдәд, хойрулн нуһлад авад оркв. Наадкснь сана авлдад, босад давдһлзад гүүһәд, деесәр күлҗәнә. 
- Ода ууҗ болҗана - гиһәд эзн залу ормдан сууҗана. Дакн босад: - Нөөнән Саңһҗ үзсән алддмн биш, атхсан тәвдмн биш. Хәрнь, эндр Түҗгрә Бадм чини зург үзүләд, хург кеһәд … би нам зург угаһар чигн чамаг таньхгов. Комиссар Адучин Бадм. 
- Мана күн меднә, - гиҗ Дорҗ Санһҗан буульҗана. 
- Энч намаг бас меддм, - гиҗ Саңһҗ кеерчәнә. Үкс босад, күләтә Бамб цецгин өмн ирәд, цер хаҗана - - Хей, күн төрлтә шулм, соңгслч … Долан-долан үйдән Дотркан эс девтәсен Һүрә өлкчнә шинҗтә. Һәәд одсн чееҗтә, Ичр-зудан геесн. Иткл, үнән барсн, Ор, бәәрән алдад, Орһдул, бултул болад, Орһахн биидән аңдрад, Ончха Эрктнүр зулад Ода күртл йовата Орлңг - 
- гиҗ, мини тускар газетдән барлеан, тохм тасрмр, меднчи? Цаг селгәтә гидг эн! - Мел тиигн. Нөәнән Саңһҗ гүүҗ босад, дегд уурлхларн, күләтә Бамб цецгиг хойр-һурв девсәд: - Бийим медәд уга бәәҗ, түнүгим әлдәс медләч? - гиһәд хәәкрәд, Һалзурҗана. Нөкднрнь әрлһә гиһәд хөрнә. Үрәх-тарах болад, эннь улм авад һарад бәәнә. - Келичн чамаг керчҗ авсн болхнь … 
- Ю кенәчн? Ки дәәсн. Эдлҗ чадн гиҗәхшч? Күүнәг биш, күртсн хар әмнәннь келиг эдлхән келхнч, - гиҗ Бамб цецг хәрү өвчәнә - «Уух уга-цәәсг, унх уга - җорасг гиһәд: хойр үг ниилүлҗ чадлго бәәҗ, - ке- сәәхнәр бас келхәр седвчи? Тигх болхла, толһа бас хә … 
Сөөни бийднь Бамб цецгиг ачҗ авад, дөрвүлн һарад йовб.»  Йир яһад болвчн түргәр күргҗ, һартнь бәрүлҗ, зарлсн арвн миңһнд күрхнь «гиҗ Саңһҗ хавшҗ йовна. Хойр һаринь арднь боосн, тергн деер түрглү хайсн Бамб цецгд дегд күчр: кевтхд чигн, кииһән авхд чигн. Хаалһин ламд хомг сегсрәд цокад оркна, шаварнь җид орулад таасна: давуһар җиңнәд одна. Тер бийнь комиссар гин гихш, аралдад тесәд йовна. 
- Саңһҗ, энчн Яшкульд күрлго сотин гиҗәнә - болҗ Дорҗнь келҗәнә. 
- Наадн уга, - гиҗ тернь хәрү эргәд, хойр һаринь сулдхдг болвчн, дундаһарнь боов.»  Үкҗ одхла, мөрә бас үкх … Арвн миңһ гееҗ болшго «Иим санан заагарнь бас амр өгхш. - Дөрвн залу дундас альдаран одна-эн? Саңһҗ күрҗңнәд инәнә, алг нүднь улм уутьрад, чашк өргнь татхлзад, шовасн халхснь чичрәд, хальгад бәәнә. - Тадн залус болсн болад йовнта? - Бамб цецг көлән татад, өвдгләд суув. Иигсн амр, хаалһин цоклт даахд сән. Цокхн болһнд пистул махмудта шүрглдәд, эн бас сән, зуг эвинь хәләх кергтә, йоста залус болхла, хортнла ноолдх, тадн, урвачлад, төрл-төрскән хулдҗ йовх … тьфу! - гиһәд нүлмҗәнә. - Залуд бийән тоолад йовх … - Чи аман тат, эс гиҗ хазарлҗ - гиҗ Саңһҗ уурлҗана. - Йир кү эс хазарлҗ, күртсн хар әмән хадһлхан келхнчн … - болад комиссар шилвкәд авб. - Фашистнр өргән солюлсн цаачн көөгдҗ йовна. Тедн көөгдәд, хәрдгнь-хәрх, үкдгнь-үкх. Тер цагт тадн яахмт? Немшнр әр өвдх гиһәдий? Таднас үлү дәәсн уга болх … - Полицаймуд тагчг. Күн болһн үүнә келсиг ухалҗ сууна. Дотрнь «үн келҗәнә»  гиһәд хорха көндрнә. Болн немшнрәс әәнә, алчкхм. Улачуд чигн әрвлшго, фашистнр чигн гемшәхинь бас тоолна. Зуг Саңһҗ чаңһрад, - ки таср, - гиһәд Бамб цецгиг нурһарнь чичәд авб. Хозлг, хаалһар нааран-цааран дәәвләд йовад йовна. Альхна эрән үзгдәд ирв. Полицаймуд үргләд, хоорндан толһа-толһаһарн цоклдад чигн сернә, хамрарн терг хатхн гихләрн сарвлзад одна. Һанцхн Саңһҗ үрглхш: һурвлһ кевтә нүднь һал асад, дееснә үзүриг һартан һурв орасн, әркин хавхндг болад чомпаһад сууна. «Саңһҗиг унһахла, наадкснь сөрлцх уга … Шав уга болхнь яһна»  гиҗ Бамб цецг санна, эвтә цаг гетәд йовна. 
Генткн тергн өсрәд, өргәд тәвәд оркв. Деернь суусн улсин толһань нааран-цааран заальгдад, үрглсн улс хоорндан түлклдәд … тер агчмар олз кеһәд, пистулән татад авлһнла, Саңһҗ үзн му ду һарад авб. Дорҗ, нүдән секн, нөөрмү кевәрн юуһинь чигн медлго, Бамб цецг деер нурв. Чавгинь татчксн пистул Саңһҗ тал зөрүлтл хагдад, таш гиһәд одв. Мел гер агчмла хату, күнд юмн Бамб цецгин толһаднь ирҗ тусла, цааранднь юн болсн, яһсинь эн медхш. Дорҗ чигн әм-шир уга, модн болҗ одва. Сумн зүркнәннь экәр орҗ. 
- Иим шулм бәәдви? Энчн уха-медәһән алдад, худлахар әәль һарһхасн арашго. Эс медвтә? Күлчкхм, - гиһәд Саңһҗ комиссарин хойр һаринь хантрад боов. 
Минь эн кевәрн Яшкуляр орҗ йовна: негнь үксн негнь җола бәрсн, хойрнь - серл уга комиссарас нүдән авлго, босад очв гиҗ эн саглад, тус-тустан пистул зөрүлсн сууна. 
40. 
Полковник Вольф сүвәдән һаран түшсн, мөрглдх-бухин бәәдл һарһад, миркиһәд бәәнә. Доктор Доля чигн йовдгнад, келхм биш. Эн шишлң Берлинәс дуудулҗ авгдсн, Әрәсәг сәәнәр медсн деерән, нег үлү тодрха Хальмгин тускиг меддг күн болҗана. Тигчкәд, партизанмудла ноолда келһнә мааньв гинә. Ода цевкәрәд, гииглг җилһн кевәр тошад бәәдгнь, кенәс ю сурхан, яһҗ, өөрдхән, кенд ямаран үг келхин ухалҗ авчана. «Яһна? Яһҗ эс келнә?»  гиһәд дотран маһдлад санад орксн бийнь, төвкнүн, санамр. Болв ирсн асхндан уулдад, шуугҗ бәәһәд, полковникд көөрәд келәд бәәсән санҗана. Дотрасм юн тулквә гихв? Пууктад, негнь чигн намас хол одшго. Келүләд авчкдв, зуг ю сурхан медх кергтә «гиһәд … ода эрдмән үзүллч гиҗ бийән шоодад, улм йовдңна. Диван деер Огдна Басң Савельев хойр сууна: көндрхш, үг чигн келхш. Әм-шир уга. Чолуһар кеһәд тәвчксн, ик-ик наадһас. Зуг бичкдүд наадулдг-аадрулдг һар биш, әәлһәд, сүмсинь авдг һар гих кергтә. Зүсн-зүркнь чигн, суух-бәәх бәәдлнь чигн тиим. 
Хард-таш түлклдәд һурвн күн орад ирв. Өндр шар залу өмн йовна, һарнь арднь күләтә, әрә зогсҗана, шавта болх өңгтә. Атхр шар үснь маңна деернь шав - шад, чирәнь элсн-шавр хойрт даргдад, цуснд булгдад, төгрг көк нүднь уутьрсн болад буривчн, хәләцнь цааһан догшрхсн, һал асхни нааһар бәәнә. Дарунь, өкәр чирәнь өңгән гееһәд, бас шавр-бальчгд булгдад, бийнь моһлцград, бичә көндәтн, билцрхв гисәр, күүкн зогсҗана. 
Хаҗуднь, шар көвүн, хамрнь улан һалзн болсн, хурц нүднь авч одн гиһәд, хойр нудрман атхад, өөрдхнь цохдлдад чигн авхар бәәх өңгтә. 
Генткн Савельев өсрәд-босад: - Полковникин зергәс - гиһәд нег Вольф тал хурдлад, докторин зергәс гиһәд Доля тал нег хурдлад: - Мөн! Мөн! - гиһәд хәәкрәд, күүкнүр зааһад өөрдхләнь, көвүн үкс өмннь һарад оркв. Савельев хурдлҗ ирчкәд, зогсн тусад, хәрү һарад, хаша талан зулдг һав ноха кевтә, цухрад йовад одв. Болв - мөн, мөн, - гиһәд амрхш. Күүкн, наадк хойрнь чигн юуһинь медҗәнә. Болв дүңгән өгчәхш, нам нег-негн талан чигн хоорндан хәләлдсн уга. Келхд, теднлә төр уга кевтәһәр бәәлднә. 
- Кен мөн? Юн мен? - гиһәд доктор алңгтрҗана. 
- Күүкн гинәв, эн, - Савельев Цаһаниг зааҗана, - Вайшбук … - Аа. Одак тана дуран өгдг күүкн энйи? - гиҗ Вольф инәҗәнә. Цаһан хуух күртлән улаһад, көлиннь үзүр хәләһәд орҗ одв. Савельев сана авад, чаңһрҗана: - Маңһдур гүүһәд күрәд ирсв, - гиһәд Цаһан тал дакад өөрдҗ йовна. - Чини маңһдур гиснчн удан бәәҗ. Хәлән гиҗ харам буурад … Ода мини һарас алдршгсн, нойхн. - Күүкнә өмн ирәд күрҗгнәд инәв. Тернь көгшн чонкн дун һарсн болад бәәнә. Көвүн дакад күүкиг хальчлҗ йовна. Савельөв нааран һар гисәр күүкиг хурһарн дуудҗана. Цаһан шүрүлкәд, ээмәрн кевүг түлкәд, хооран кеһәд, уралан һарад одв. Хойр нүдн харһҗана: Инәмскләд, наад кесн, Савельевич һәрхтәвр көк нүдн, шачах түүмр кевтә бәәх, Цаһана догшн хар нүдн. Генткн күүкн хүрүләд халхарнь өлгц ташад авб. Тернь «шаб»  гиһәд басл лав кевәр тусва. Полицин начальник тамтрад йовад одв. Ичр-уур хойр урлдад, халхан илн йовҗ, Савельев пистүл татад гүүҗәнә.Полковник хөрәд зогсав. Күүкн инәһәд: - Му күн модн һарта гидг үннлә, - гиҗәнә. - Чидлән сөрх саната болхла нааран һар. Хор өгәд эс алсан ода күцәнәв. Хойрдад харһсн болхнч. Би чамаг арһснд хүврәх биләв. «Хәлән гиҗ … Хәлән гиҗ …»  Бүкл диск чамас әрвлх уга биләв. Ичр уга көк нүдичн, идг халсн чирәһичн, итклән барсн зүркичн, эс хандг чееҗитн - тус-тустнь сумар сенҗлх биләв, урвач элмр. Зүгдг дәңгл … 
Полковник Вольф чигн ду һархш, сууна: доктор Доля чигн тагчг. Хойр һаран сольвад, өрчдән бәрсн, ардан пол түшәд хәләһәд зогсҗана. «Нүднь Өвднә, дурго Полна гидг эн … Дахснднь иигҗ гүрминь өгч, үнндән дурго болҗах күн, маниг бийимдн яах күн эн болҗана? гиҗ доктор санҗана. Генткн, чочаһад Цаһанас сурҗана: 
- Командиртн кемб? 
- Бив, - гиһәд Илья уралан ишкәд, толһаһан өргәд зогсв. 
Цусрсн болсн көк нүднь цегәрәд, герлтәд одв. 
- Комиссартн яһла? Адучин Бадм эс билү? 
- Медҗәхшв, - гиҗ командир хәрү өгв. 
- Ю медҗәхшч? Комиссар кен бәәсинь, аль яһсинь? 
- Яһсинь тадн медхговт! - гиҗ Цаһан орлцҗана. 
- Алгдсн дунд тертн уга, - болҗ Долд хәрү өгчәнә. - Зулсн болҗана, хайчкад. Комиссармуд цуһар тиимлм … 
- Худл … Худл келҗәнәч! - гиһәд нудрман атхад немш тал Баатр дәврхин нааһар бәәнә. Тернь «ода юуһан кехәр иигәд чакмадад бәәнәч?»  гисәр нүдәрн инәһәд, бүрлзәд, эс медсәр дүңгәнә. 
- Худл болхла, тер тадна дунд, эс гиҗ үксн- шавтсн дунд бәәх … Угалм. Уга! - Хойр һаран деләд, сарсалһад, саак нүднь киитн бийнь, бүриһәд, инәг-инәг гинә. Тер хоорнд Баатр Цаһан хойриг зааһад, авад йовх заквр өгв - Ильяг өөрән суутн гиҗәнә. Дакн экләд йовдгҗл, хавтхасн дүд цаһан альчур һарһад, ам-хамран арчад, хәрү эвкәд дүрчкәд, Доля өөрдәд сууҗ йовна. 
- Командир, би таниг соңсҗанав, келтн, - гиһәд күләсн бәәдл һарчана. 
Илья тагчг, эс соңссн болад сууна. Хаҗудан хәләх чигн биш. Зуг өмнән дун уга суух полковник үзхәс биш, наадксинь нам керглсн бәәдл һарчахш. Вольфиг: хәлән гиҗ эс хәләдг болвчн, терүгинь медсн бийнь, До-ля дотран уурлад, намар керг кеҗәхш гисн өтн чееҗднь мерәд, ивр-ивр гинә: - Та, иигәд тагчг суухар седҗәнтә? Юңгад эс ам аңһаната? - болад, Доля босад өөрдҗ йовна. 
- Юуһан би келхв? Келхәр бәәсән, бәргдхләрн келәд хуурлав 
- Юн? Келәд хуурлав гинчи? Худл, бас чигн келхч! - гиһәд Доля хорта моһа кевтә хоолдан шахад, шиикнәд, тоһшрхин нааһар бәәнә. Илья уга гисәр толһаһан нәәхлүлв. Вольф ду һархш. Партизанск мааньч яахинь һәәхкәр сууна, орлцҗахш. Мааньч һалзурсмн өргн дор, эврән буйан келгхдән өөрхн. Түүгинь үзәд, Вольф дотран нам байрлна. «Көөрәд, дала юм келәд, сән болҗ. Эн көвүдәс үг таслҗ авсн дорхнь, нег пуд давс идсн деер болх мааньч … Яһдгчн?»  гиһәд күләнә. 
- Эврән келшго болхла, сурврт хәрү өг. Кенлә энд залһлдата бәәләт? 
- һарсн һазр-уснлаһан, - гиҗ командир хәрү өгв, - әмтнлә залһлда кеҗ чадсн угавдн, бачм болва. 
- Ямаран хорлт манд күргсән медҗәнтә? - Доля нег ормдан зогсҗахш, мел йовад бәәнә. 
- Кен, кенд ямаран хорлт күргсинь тоолхла, һарад бәәхгов, - болҗ Илья төвшүнәр келҗәнә. - Тиим хорлтта харһн-харһн, хатцан хәәҗ … Доктор күцц келүлл уга, түдүкнәс гүүҗ ирәд, командириг цохарнь өгәд, тернь баһ гисн кевтә көләрн девсәд: - Бичә ду һар! Ки таср! - гиһәд хәәкрҗәнә, - Эс медсн болад дөлиһәд бәәдгичн үзүлхв. Келхшв гинчи? Өрктә келичн тач авад, бахлурдчнь һас цокхв! Чи намаг медәд угач!..Дакад йовдгнад, бийнь чичрәд, безгтә күүнәһәр бәәнә. - Ю кенәв гинәт, дурнтн. Зуг нанд төрүц медгдҗәхш, тиһәд командир хойр ээмән хулькад, альк аальчик болх гисн бәәдл һарһҗана. - Кел гинә - Сурвртм! хәрү өг гинә. Келхлә, хәрү өгхлә, бәрәд гүвднә. Мел: келл уга, тагчг, чикн уга толһа болад, амн уга өргн болад суусн деер болх бәәдлтә. - Ки таср! - болад көләрн доран тавшчкад, Доля хурдлҗ ирәд зах авад, бәәсн чидләрн ам- хамр уга, хәләхш, дурндан цокад, түлкәд стул деерәс уңһав. Ууртан бүтәд, келсн үгнь медгдхш, ноха кевтә һаньнад, хойр-һурв девсчкәд, деернь һарад кесгтән ишкәд һәрәдв. Командир тагчг. «Бидн бас иигҗ чаддвдн. Манас юн үлү бәәдв унднь»  гиҗ санҗана. 
- Автн уңгинь! Күүкиг нааран … - болҗ Доля закҗана. 
Цаһан орад ирв. Үүдн хоорнд суухар седхләнь, ура лан һартн гиһәд Доля столын өмн бәәр заав. Күүк? түнднь одад суув. Доктор тәмк һарһад өгчәнә. Цаадкш татдм уга гисәр толһаһан заальҗана. Бийнь һал ке һәд, ховдг кевәр нег сорчкад: Командиртн кевтнь келәд өгчкв, - гиҗ бод гисәр Доля эклҗәнә. - Деернь та немәд, медсәрн келтн. - Командир кевтнь келснә хөөн би юуһан немхвш. Дакад, мана командир дегд юм алдад оркх күн бий! Болһамҗта. - Күүкн сүрд гиҗәхш. - Тер эврәһән келсн, та бас … - Манд чини-мини гих юмн уга, - гиҗ Цаһан нә әхлҗәнә. - Командир бийән тиигҗ зааглх зөв уга. Келсн болхла, тернь лавта, итктн. Би юуһан келхв? - Муркла кен таньлдулла? - Доля чаңһрҗана, - Кенәд ирләч? - Би Муркинд гертнь ирәд, белг бәрүләд, таньлд лав. Хөөннь - Хөөннь ирсич мещнәвдн. Түрүн саамд кен заасглә? Түңгән кел … - Бийләнь, базрт харһад таньлдлав. 
- Тигәд, харһад, таньлдад, зусн-таңгна болад одвта? - Доля хойр һаран харһулад харһулад, атхад, та кеһәд, сексрҗәнә. - Яһҗ тигәд сәәхн таньлдад одвта Чи түнүг хәәҗ ирсн угавчи? Күүнә герт зогссн угавчи Заалһсн угавчи? Күүкн уга гиһәд нәәхлҗәнә. Бас юуһан сурна э гиҗ ухалҗана. - Кен чамаг йовулла? Командир? Комиссар? Кен одтха гилә? - Намаг партизанск зарһ йовулла, - гиҗ Цаһа хәрү өгчәнә. Юңгад гихлә, шиидвр һархин өмн Муркла таньлдсн, Савельев ирдгинь нанд келлә. Тегәд, зар деер күүндвр һархла, медсән келхләм, зарһ намаг йов улснь тер … - Нә, сәәхлә, меклснч болх, - гиһәд Доля төвшүнәр келҗәнә. - Күүкн күн худл келснәс эвго юмн һазр деер бәәхий? Уга. Тигхлә, үнинь, үнинь кел. Эвәр … Эвдрлдхлә чамд туста болх уга. Кел! Сулдхчкнав. Кел! «Әмт бәрүләд, әмән авад һарна гидг нанд юн билә? Намаг хулдҗ авхар седҗәхмб?»  гиһәд күүкн уурлад, бүтәд босв. - Келхви?.. Ам аңһашгов! Уга! Бичә күлә! - гиҗәнә. Зергләд зогсҗасн доктор хүрүләд цокад оркснд, нүднәснь һал һарад, күүкн тенд бәәсн дивана өнцгд цокгдад унв. Доля ирәд «бос»  гиһәд зөвәр шүрүһәр көләрн девсв. Босад сәәнәр зогсад уга йовтлнь, доктор бас нег дүүгүләд авб. Күүкн оңгдан өнцгт оч тусад, эрсд әвртә гидгәр толһаһарн цокулв. Дакад ирәд девсчәнә. Арһ уга, босх кергтә, эс гиҗ дорнь билцлхәсн чигн арашго. Дөрв көлдәд босхар йовтл, көләрн дорас өлгн цоксн, хамр-амнлань харһад, шүдәрн келән зууһад, цуснь гихлә һолһалад бәәнә. Доля авад һартн гисәр үүдн тал заңһв. Салдсмуд күүкиг чирәд һарв. Сөөни өрәл давад һурвн час болҗ йовна. Доктор Долян уурнь ода чигн тәвгдәд уга, һар- көлнь тус-тустан чичрәд бәәнә. Күн болҗ игҗ цуцрсан эн медхш. Көлсән арчад, тәмк татад, тагчг зогсҗана. «Эн мал эс суусн болхла игәд чиләхм бәәҗ»  гиҗ санад, Вольф тал хәләхлә, тернь энүг бийинь ю келхинь күләҗ сууна. Чирәнь нег кевтән - модн. Нүднь - көрсн мөсн. Зовҗах, байрлҗахнь чигн медгдхш. Юундан эн зовх билә? Зөрц, яһдгчн гиһәд күләһәд суунм … - Терүгинь, үлдсинь авч иртн, - гиһәд Доля хәәкрв. 
Хату нүцкн пол деер кевтн Баатр унтҗ оч. Өдрин тес гилтә дәәлдсн, чичүләд-түлкүләд йовсн, цань уга гидгәр цуцрҗ. Тегәд чигн җиңнүләд тааляд, харҗгнулад үүд секәд орсиг соңсҗахан, унтад кевтнә. Савельев, немш салдста хойрулн селгәдәр татна, көләрн көндәнә, девсәд авна, көндрхш. Энчн үкҗ одсн болвза гиһәд баһлцгинь бәрҗ үзхлә, гүрәнь цокад бәәнә. Бас нег чаңһар девсәд, һарарн татад сегсрхлә, көвүн серәд: 
- Юн болва? Яһва? - гиһәд босҗ йовна. Зүүдндән нам отрядт бәәсн болад йовҗ кевтә. Орад ирхлә, саак хора. Ик терз тус, стол һатц, алтн козлдуран арчад, доктор Доля сууна. Сохр нүдәрн бүриһәд хәләчкәд, козлдуран зүүһәд, киилгиннь деерк товчинь тааляд, маасхлзад бәәнә. Оңгдан нег көдлмш олад авчкув гисәр, альчурарн күзүһән-арчад, түнгән мел 
давтад бәәнә. Һольшг, тевчңһү кевәр стул тал зааҗана. 
Өңгнь, чирәнь, нүднь болхла: «Би медҗәнәв, зуг кедг арһ уга»  гисн авцта. Сана зовсн, өр өвдсн болна, зуг нүднәннь хар дотр шүрүлкәд, һал гилвкәд одна. Маасхлздгнь уурхла-зерлг ангин дүр үзгднә. 
Тагчг, ду һархш, амрч авчана. Җовулңг ут, нәрхн хурһднь стол деерк цаас хураһад, тәмк көвүн тал өөрдүләд, тигчкәд, рояль цокчах кевтә стол деегәр хурһдарн гүүлгәд оркв. 
- Минь ода командиртн һарва. Тальвтн? - Хальмгар келснь, өгсн сурврас давуһар көвүг түдү дүңгә өврәһәд, зөвәр болсна хөөн оч учрнь медгдв. - Уга … Үзсн угав. - Үүнәс дамҗлад авад һарва … Хәрнь тер болҗана. Партизанск отрядсин тускар, эднә залһлдана тускар, альд кенлә ни-негн бәәсинь, кен нөкд болдгинь-медсән кевтнь келтн. Үнән келснд үкл уга гидг, Тана гемтн хәрн гиҗәнә. - Би медҗәхшв. - Элстд хот уулһна гер шатасиг меднт? Көвүн доктор тал хәләһәд, алңгтрсн, өврсн болна. - Соңсҗасм эн, танас … - Энчн хуучн мек. Кел! - Маасхлзҗасн уга болҗ одв. - Кен шатала? - Медхшв. Ода мел соңсҗанав. - Чи шатаҗч, чи! Кенлә ирләч? Кенәд зогслач? - Би шатасн угав. Кен шатасинь медхшв. - Көвүн толһаһан нәәхлүлҗәнә. - Медхшчи? - гиһәд хәәкрәд доктор босв. - Худл! Ганс! Булңгд стул ширҗгнәд одв. Ик гидг шар немш, стол тал өөрдәд, һартан бәәсн газетиг дөрв нуһлад тәвчкәд, деерк кителән тааляд, хасвч, өз бийнь. Көндрсн көндрлтиг эргц күртлән адһм уга, үлү нег ишкдл кехш, түдү дүңгә бийән әрвлсн, чидлән хармлсн бәрү. Зерлг миисин хәләцәр шар нүднь көвүг көләснь толһа күртлнь эргүләд һатлһад, кевтнь үзҗәнә гих дүңгә. - Өөрк кичгән эд-бод келч! Ганс гекәд, хойр ээмән селн ясад, шамлсн хайич «оөдән кен йовҗ өөрдәд аашна. Доктор Доля тәмк нерәд, таварлад: - Кел, эс гиҗ му болх! - Би төрүц мед … Генткн, деерәс күнд алх унсн кевтә, толһань диинрәд, нүднь эргәд одв. Савһр, шар нооста һар көвүг бахлураснь авад өргсн болла, дакад нег хавс бәрлдүләд өгснд, туснь бәәсн булцгд оч тусад, толһаһарн цокгдад унв. 
Цааранднь Ганс улм чаңһрна. Босхад цокад, дакн босхад, дакн уңһаһад, тигх болһнднь көвүнә экнд»  дуг-дуг «гисн болҗала, тернь бас уурна, соңсгдхш. Медгдхш. 
Толһа деернь асхсн киитн усн гиҗгәр орад, сергәв. Нашатырин догшн үнр, оошкинь тасрхднь күргәд, көшәд ханяхларн көвүн бөөлҗәд бәәв. Доктор Доля чигн, хасвч Ганс чигн, җигшәд цааран эргсн, бирчилдәд, келхм биш. 
- Үнән келсн деер, - гиһәд ик холас келсн болад, әрә соңсгдна. - Үлү зовлңг авад юн олз бәәнә? Кен шатасинь, кенәд ирҗ бәәсинь келчкхлә болва. Чамаг дакҗ күн көндәшго. 
Толһа эргәд, диинрәд, хамхрхдан күрчәнә. Долян инәг-инәг гисн хатмл ут чирә, Гансин, ташхла тосн дусм тарһн ик чирә чичрг-чичрг гиһәд, нег үзгдәд, нег геедрәд … илҗрхә урл һатцас әрән гиҗ күчәр: 
- Би төрүц … Медхшив … - гиснь соңсгдв. 
Дакад шинәс эклв. Цаг зогсад, зәңгдрсн болад, чилхш. Ухан геедрәд, агчмд орад, татхлань саак тарһн ик чирә үзгдәд, дакн уга болҗ одна. - Кел! Кел! - гиһәд Доля күрклҗәнә. «Хи- хи гиһәд Ганс, шиикннә, кинь давхцад бәәнә. 
- Медхшв! - Дакад экләд һарна. Келхд асхар орнд орн үзгдсн зүүдн сөөни дуусн, өр цәәтл чиллго бәәхлә әдл. 
Уг сүүлднь хасвч көшсн өңгтә, зовалһн төгсв. Баатриг хойр сүүһәснь авад Ганс һарч йовна. 
- Келхәч, адусн! Би чамаг … - гисн Доля, хоран дунд һанцар үлдв. 
Өдрин тес көвүн гиинәд-гиңгшәд, эс өвддг, эс зовадг һазр уга. Генткн уурад, зөвүрнь зогсҗ одна. Тигхлә гиигрх биш нам кинь давхцад көләрн тиирәд, һарарн шүүрәд, татад мааҗсн бийнь болхш, гүн уснд көл алдад, чивҗ йовна. Хәәкрхнь - дун һархш. Генткн хагдад өөдән һарад чигн ирнә. Харңһу там уурад, көкрсн-ноһарсн герлд әмтнә дүр үзгднә Намҗл өндлзәд толһаһинь иләд, эрг маңгнаһинь үмсәд, таалад бәәнә. Цаһан торһн бишмүд, теегин җирлһн кевтә чичрәд, халурад, күүкнә чирә байр-инәдн хойрар дүүрәд теңкән уга. «Цергә хувцан яһад тәәлвчи? Автоматан яһвчи?»  гиһәд сурх хоорнднь, күүкн уга болҗ одна, - Намҗа-ал! Күүкнә ормд дернь ик чирә болчкад хасвч зантаһад үзгдәд, эргәд-дуһрад, улм чаңһрад, генткн түүнә дүр геедрәд, оңгдан, мел үзәд уга, ик чигн, әвд бәәдлтә юмн өмнәснь аашна. «Луг-луг»  гиһәд ирәд цоксн болла, таг сохр харңһу, юмн үзгддгнь уурч одв. Тер кевтән, зуг асхн шидр ухан-медән йосндан орв. 
Маңһдур өрүнднь дакад дуудҗана. Орад ирхлә, түдүкнд командир сууна. Цаһан бәәнә. Эрдни носилк деер кевтнә. Цуһараннь бәәдл дегд: чирә-зүснь кекрәд-көкрәд хавдсн, цусн хатсн, монтасн-бүтн орм уга. Әрә суухнь медгдҗәнә. Болв келҗ өглго, ам аңһал уга бәәхнь бас медгдҗәнә. Эннь-эркн. Босн гиҗәнә. Командир әрән гиҗ, муудан орҗ босва. Цаһан, стүлас татад босхар седәд, болҗ өгл уга хәрү сууһад, бас нег күчләд сарвлзад босва. Хойрулн чигн дәәвләд бәәнә. «Яһсн болхв?»  гиһәд санх хоорнд, эдниг түлкәд һарһҗ йовна. Көвүн ардаснь хәләчкәд, нүдән аняд, секхдән әәһәд яахан олҗ чадад, үүдн харҗгнад хаагдтл кесгтән зогсад бәәв. Хойраннь нурһнд бүтн орм уга, цокс-цоксар утр орад, цаадк махнь илҗрәд, цусн чиихләд, киилгим шуурхаһар үзгдв. «Намаг әәлһхәр бәәхмб? Болшго!»  гиҗ санад көвүн дотран андһарлҗана. Эрдниг хойр күн өргәд авч одв. «Шавта хойр гиснә негнь - эн, наадкнь кен болхв? 
- Мендвт! - гиһәд доктор күндлсәр гекв, - ямара хонвт? - Сурврнь наад бәрҗәх йовдл, келнь тиим. - Дөңг керг угай? 
Әәҗәхш. Зуг далин дор гүүһәд хатхлсн болна, ки авхла өвднә. Тер үзсн аврлт уга йовдл, наад бәрсн сурвр хойр чееҗинь бүтәһәд, ууринь күргәд, цусн бусла одв. 
- Уга, ханҗанав. 
- Бичкн бишч, болх. Хай үнгән. Чини зөрмглсн баатрлмч кенд чигн керг уга. Кен чигн түңгичн медш. Кемр меддг болвчн, чи баатр, аль … юн болсан биидч керг уга болх. Илднь келхлә, одаксиг эс үзвчи? Тиим зовлңгла харһад, керг уга. Медвчи? 
- Медвә. 
- Медсн болхла сән, йир сән. - Эн өмнән цевр цаас тәвәд, карандаш ясад, белдҗәнә. - Аэродром шатасн, гарнизон күүчсн, нам хот уулһна гер кен шатасн күргл меднәвдн. Тернь ик соньн биш. Кен-кен энд балһснд партизанмудла залһлдата билә? Центрлә ямаран цагла, ямаран дольганд күүнддг биләт? Минь эн хойр сурврт хәрү өгхлә болва. Дакҗ чамас юн чигн керг уга. Чи сулдҗанач. 
- Кенлә залһлдата бәәсинь медхшв. 
- А наадкинь? 
- Түңгинь бас медхшв. Радист меддг, алгдҗ одвш … 
- Ферфлюхтер гунд! - Доктор Доля стол цокад хәәкрәд, дегд ууртан бүтхләрн, орс- хальмг хойрар тегш меддг, минь ода сәәхн күүндҗәсән мартад, эврә немшәһәрн күркләд- хуцад авб. Тернь баһ гисн кевтә Түңгән орчулчкад: - Кишкә ноха! Адусн! - гиһәд цәәлзҗәнә. Гүүҗ ирәд элкәрнь девсәд авснд, көвүн суусн стултаһан көлврәд тусв. - Медхшчи? Андн! - Цааранднь юн гиснь Баатрт соңсгдхш. Күнд көлин шүрүнд хавсн «крд»  гиһәд, нүднд бәәсн герл уга болад, харңһурв … 
Серл орад ирв. Кедү дүңгә кевтснь медгдхш, аздлсн дун деер һарад: - Кичг … Әрә бөөкәрнь көндәсн - дөрвн көлән өөдән кеһәд - Ха-ха-ха … Әрә … Кииһән авчану? - Юн болх билә? Эднч бат әмтә кишгәс! Ха-ха-ха … Нань йир юмн медгдхш. 
41. 
Ик чигн хора. Стол һатц Түҗгрә Бадм сууна. Ямарнь хәләхлә - немшин обер- лейтенант. Арһул ишкрәд, хумсан авчана. Ямаран болҗана гисәр, хурһн болһан эргүләд, дуһрулад … Шинҗин нәрәр шинҗлҗәнә. Генткн, хард-таш өгәд, өмнән буута полицай түлкәд, хар эмгн орад аашна. Дунь деер һарад, йосндан аздлҗана: - Би чамд, Кишкә андн, эс орулдгичн үзүлсв … Ямаран гинәчи?! - Юн болҗана? Яһва? - Түҗгрә Бадм дор ормасн босад, бийән ясҗ йовна. - Юн ик үүл харһҗ одва? 
- Обер-лейтенантин зергәс, эн эмгн … - полицай мегдәҗәнә. - Дәрк, дәрк, энтн зергви? - эмгн Бадм тал шилвкҗәнә. - Мууха юмб? - Та кен тал, яахар? - гиҗ Түҗгрә Бадм сурҗана. - Чам тал, зерг … - Келн бәәтн. Соңсҗанав … - Аа, күн үрхләрн … Күчр чигнлә … - Эмгн келсинь дураҗана. - Келн бәәтн … Соңсҗанав … 
Обер-лейтенант ормдан сууҗана. Тәмк татхар седҗәнә, тер хоорнд эмгн тал «голс»  хәләһәд, келҗәнә: 
- Нә … эсклә … 
- Хей, эсклә яахмчи? - Эмгн доран өсрәд одва. - Чи, Ядм, намаг меддг бишийч. Бичә биидм казвад … 
- Та невчк … - гиһәд обер-лейтенант җөөлрсн болҗана. 
- Юн невчк? Яһтха гихәр? 
Эмгн дегд болҗана, обер-лейтенант, бәәдлнь, полицаяс ичҗәх өңгтә, цааран һарч йов гиһәд докья өгнә. Тернь сарвлзад, шүрүлкҗ ирәд эмгиг ханцнаснь авад һазаран чирнә. 
- Энчн, яһҗана? - Эмгн, полицайин өрчәр чичәд, өмнәснь сөрлцәд, һархар седҗәхш. - Келхнч, үндән … Ядм … 
Обер-лейтенант босад, полицайд келнә: - Чамаг, бийин, һарч йов гинәв. - Аа, би талданар, медәд … бичә … - гиһәд, полицай эмгн тал кивҗәнә. 
- Талданар гиҗ … танд нань медл угалм … 
Полицай, зөвәр алңг болҗах кевтә. Бәәсн бәәдлнь - ормаһад: «эн юн үүлтә эмгн ирвә энч?»  гиҗәх өңгтә, һарад йовҗ одва. 
- Нә, келтн, Кензә. 
Эмгн стол тал өөрдҗ йовна. Түҗгрә Бадм, ю-кү хурасн болад, цаас нааран-цааран тәвәд, күнд хамгиг нааран, холдулҗ йовна. Авад цокчкла, азд эмгнәс ю авхв гиҗәх йовдл эс болхий. 
- Нә, келтн, соңсҗанав … 
- Чи, тер … - Эмгн уульнтлҗана, белдк альчурарн нүдән арчн йовҗ, улм өөрдәд, сурҗана. - Тер … дәәнд йовх көвүнәм эмәл авхулдго юмб? 
- Юн эмәл? 
- Чи намд бичә аальл … 
- Кен авсм? - Обер-лейтенант алңг болсн бәәдл һарһҗана. - Кезә? 
- Чамас талдан кен меддмб? - Эмгн дакад экрәд уульнглҗана. - Уй, минь эн өвр деерм, Ядм, эс өслчи? - Хойр көлән заана. - Нә, тегәд? - Тегәд гихәс … мини көвүнә сармта эмәлиг чи медхәс биш … - Тегәд, яһва? - Яһад гисн? Авчква! - Эмгн йосндан асхрулад уульҗана. - Бийм түлкҗ уңһаһад, авдрин хамхлад авад йовҗ одва. - Кен? - Кениг илгәләч? Обер-лейтенант, мел босад, сууһад, яахан олҗ чадҗана. Яһҗ эн эмгнәс әмән хуулҗ авхнь зу болҗана. - Би, Кензә, тер өлг-эд гидгләтн, төрүц ор алддм угав. - Тиигл уга … Чи - күүнлә, әмтнлә оралддг һарһвчи? - Кензә, танас сурҗанав, келән невчк татхнта. - Келхдән би чамас әәшгов, медҗәнчи? - Эмгн уульдгнь уурад, йосндан шүрүлкҗәнә. Эмәлән авшгоһан бас медҗәх кевтә. Тииклә нам келҗ авсн олз гиҗәх кевтә: шатад, уңһдад бәәнә. - Яһсндан? Зерг болдттан бол! Намд гихлә - саак нуста, нүлмстә, бердһр гестә Түҗгрә бичкн Ядмч!.. Тер эмәлим … Анҗам эмәл авч аль … наадад зерг болсн бишч … чавкадад, цаһан беелә зүүһәд … 
- Кензә гинәв! - Обер-лейтенант өсрәд босад, хәәкрҗәнә. - Та ю келҗәхән медҗәнта? 
- Медл уга яах биләв … 
- Мел көвүнәсч көлтә … 
- Чи, Ядм, мин «көзү бичә көндә … - Эмгн улм өөрдәд келҗәнә. - Терчн орн-нутган харсҗ йовна … Көвүнәсч көлтә гиһәд. Мә! Кензә өрчән татад, делгәд: 
- Мә! Ха! Килинцг күцәд уга болхла - мә! Обер-лейтенант шуукрад ормдан сууна. Тәмкд һал кехәр седхлә - болҗ өгхш: дал-дал гиһәд һарнь чичрәд, хустгт хуһрад, шатад- унтрад - ааль дала. - Та, Кензә, наһц эгч эс болсн болхла … - Чамд юн наһцх, зе бәәдмб, а? - Йосндан Кензә аздлҗана. Хойр ханциг шамлад, буулһад бәәнә. - Анднч. - Чамд … - эрст өлгәтә бәәсн Гитлерин зургтал зааһад - цаатк дааһн саңгната доскасч оңгдан бурхн уга … - үүдн тал зааһад - одак … нег хормань өвдгим нүднә, наадк хормань һазрар чиргдсн … зуута полицайас талдан садн уга … Чавас, чамаг һарһсн, - эмгн уульн бәәҗ, - Амулңг - Эким бичә көндә!.. - обер-лейтенант чаңһрҗана, һазаһас, дун чаңһрлдад бәәхлә саглад, полицай орҗ аашна. - Үнгнч медхнь - үкәр дотран, чавас, кесг көлврх билә. - Кензә, гинәв! Би … - Генткн үүдн секгдәд, Нөөнән Саңһҗ орад ирвә. Мендлн, шудрҗ одад, обер-лейтенантин чикнд шимндҗәнә. - Юу-ун? Кен гинчи? - Обер-лейтенант өсрәд одва. - Кензә, та, йовтн, дакад. - Авад һар гиһәд полицайд докья өгчәнә. Тернь Кензәг чирнә - йовҗ өгчәхш, түлклдҗәнә. Болв, яһвчн залу-чидләр авад һарч йовна. Эмгн, үүднд торлцад, хәәкрҗәнә: 
- Аштнь амрл уга одхт … Чамаг, эс үкхнь - үзхв! 
- Теңгр эн, өз бийәрн, Адучин Бадм! - Нөөнән Саңһҗ маасхлзад бәәнә. 
- Чичүләд, худрулад, Кензә йовад одва. 
- Авч ир! 
- Болшго, серл уга … 
Бамб цецгиг хәләчкәд, сарад орултха гиҗ Түҗгрә Бадм закв. Өдр-сө хойрт эннь сергхш, меш-меләкн болад кевтнә, нам гиинәд зовх чигн биш. Өрлә генткн сергәд, ухан-медәнь чикрәд ирв. Нүдән секхлә - бүтү, таг. Сохрҗв … Сохрҗв … гиһәд толһаднь бурһудад, эрүл һарарн үкс нүдән, чирәһән илхлә, хату яг, бальчг наалдад хатснь, аль талын үүл харһснь медгдхш. Бийәснь һарсн цусн гиҗ мел уханднь уга - Саңһҗ автоматар толһадад, арснь зөвәр холтрсн, полицаймуд һаринь мошкад күлхлә, шаваснь бас цусн һолһалад … деернь өдр-сө уга кевтснә ашнь эн болҗана. Нүдн, чирәһән нухад-үмгәд, хатсн цусиг хуулад хәләхлә, харңһу сара. Тегәд, кел бәргдснь, хортна һарт орснь тод болад одв. «Зулҗ чадсн уга болҗана»  гиһәд санчкад, биидән уурлҗана. Әмд бәәҗ ю күцәхмчи? болад, үкх … үкх … гиһәд сарвлзад, өндәһәд босхар дөрв көдлчкәд, дакн медәһән гееһәд унв. 
Кесг болад ухан орад, сергәд бәәв. Тагчг хәләһәд кевтнә. Харңһу. Күн нань бәәх угань медгдхш. Түрүн эшндән Бамб цецг, нүдән ээһәд уга кичг кевтә, сара дотраһар мөлкәд, эрсд күрәд, хәрү һарад, өмнән иләд яһҗ үксн сән болх гиҗ, һанцхн үклд арһ бәәхәр санҗана. 
Партизан, түүнәс давхла, комиссар, һарсн һазр-усан хортнас харсҗ йовх күн, коммунист, хортна һарт орна гидг юн болҗана? Тиим седкл энүнд амр өгхш. «Кел бәргднә гисн - үкләс чигн дор»  - иигҗ оньдин сандг биләч. Ода, тегәд, хортна һарт эс бәәнчи?.. 
42. 
Цусан барчксн, күчн уга. Әрвго шүрүһәр көндрхлә, толһа-нүдн эргәд, харңһурна. Махмуд менрәд, диинрәд, нәр чигн күрнә. Түндән диилгдәд унтҗ одна. Нөр дотрнь халун-бүлән, җөөлн һарарн ээҗнь чирәһинь иләд, өкәрләд бәәсн болна. Босад ирхнь, тернь саран оңһрхаһар нарна толян чирәднь тусад, халулад, һоҗһнулад бәәсинь медҗәнә. Бамб цецг инәмсклв. Үкнәв гидгән хай! Ноолдх, диилх кергтә! Үкнә гисн юмб-хортнас әәһәд цухрлһн эсйи? Уга, мөлтрәд һарч үзх кергтә. Хортнас өшәһән авх кергтә. 
Чик тоолвр, седкл болн чаңһ-чиирг цогц - зер-зев биший? Энүнә дөңгәр мөлтрх биш, ноолдана зергләнд эврәннь орман эзлхгов! Ноолдан урдк-урдкас күнд болхинь комиссар медҗәнә, болв эннь әәлһҗәхш, хәрнь чидл- гүүдлинь немҗ, зүркинь батрулҗана. 
Тиигҗ ноолдхин төлә әмд үлдх кергтә. Үкснәс ирх юмн уга. Ямаран күнд-күчр харһдг болвчн теслцәд, эмд үлдәд, эв харһлһнла зулад һарх төр өмнән эн тәвҗәнә. Эв харһл уга бәәшго, харһх зөвтә. Тегәд, нег дакҗ бичкндән цань арһ уга гидг йовдлла харһсн бийнь, эвинь олад һарсан санна. 
… Үвләр билә. Үксн така шарад, каңкшун үнр һарһад, авч одад хотна захас зөвәр уухнд хаяд меңг кечкәд, хаҗуднь хавх тәвҗәнә. Асхнднь тәвәд, өрүнднь эргдг. Өрүһәр санмср уга ишкрәд-дуулад, хавх талан ирҗ йовна. Генткн өмнәснь янгшад-хуцад шар арат һәрәдхлә, көвүн чочн тусад, өсрәд одна. Арат һәрәдхләрн бичкн һасиг суһлад, тер айстан халхтаһан һарад зулв. Һурвн көләр гүүҗ, йосндан хурдлҗ чадҗахш. 
Көвүн хәләһәд зогсҗаһад, сана авсн кевтә, текәһәд һарна, көөһәд күцҗ йовна. Альвн шар өмннь адһм угаһар сүгдглзәд, хурдар гүүхәсн әәҗәнә. Чаңһрхла, цев ардк көлднь ишкгдәд, татгдхла, хавхта көлнь өвддг өңгтә, яхлад- яһлалад одна. Тиигх дутмнь көвүн улм чаңһрад, арат бас. Хавхта көлнь салдһлзад, доһлг-доһлг гисинь үзхлә улм хурдлад, бәрәд авчкх дурн күрәд, дотрас «гү-гү»  гинә. Эс бәрхлә, арат алдсн деерән, хавхан геех болҗана. Эннь, ташр күн өгсн, һанцхн хәләсн хавхнь. Арат алдрх гиһәд келхәс биш, ээҗднь һурвн-дөрвн бүкл цә, чилшго зөөр. 
Генткн көвүнә зүркнь ормасн көдләд, өөдлсн болад, дотркнь нурад, тасрад йовад одсн болад, кинь давхцад … гүн нүкнә йоралд тусад, зөвәр чаңһар цокгдв. Кевтҗәһәд босад, энд- тендән бәрҗ үзхлә, цуһар-һар, көл, толһа- ормдан. Өөдән хәләхлә нүкнә амн теңгрин на бәәсн болҗ үзгднә, әвр гүн, хойр метр элвг бәәнә. Зунар болхла, яһад чигн арһлад, татад- мааҗад, шүдәрн болвчн зууһад, өргәрн дөңнәд һархм бәәҗ. Үвләр һарна гидг берк. Дөрвн бөөкнь герин эрс кевтә сәәхн тегш. Көрә шавр цань уга хальтрха. Тер бийнь халун эсрңг деернь хойр-һурв һәрәдәд, давшад, болҗ өгчәхш. «Чидлән әңгәр чиләҗ биш»  гиҗ санҗана, сууһад амрчана. 
Дегд икәр эс әәдг болвчн, дотрнь җиг-җиг гиһәд андн аратиг чигн му келнә, аюдан аман аңһачкад гүүһәд йовх гиҗ бийән керлднә. Тер хоорнд: юн нүкн болхв? Яһад иим холд малтсн болхв? Кен? гиһәд чигн уханднь орна. Аңһуч, малтсн энүг, чон бәрхәр, унхла һарч чадшго. Хавхд торснас даву. Хурдлҗ йовад унхла, көк элмр ямаран кевәр оңхлад тусх? гиҗ чониг тавлҗана. Заагтнь бийән наад бәрнә: чон туссн- угань меддг арһ уга. Чи тусвч … Уга, эн нүкн чонд малтсн биш гиһәд бийләһән зүткнә. Нег өвгнә келсн үг тодлгдна. «Ээ. Хулхачнр малтҗ энүг»  болҗана. Тернь иим болна. Нәрхн, хөн багтх дүңгә, гүн нүк малтад, деернь өвс-хулс бүргүләд цацад, дарчкдг. Хошар хөд идгдәд ирх, негнь-хойрнь түнд тусх. Тедн маальҗ, шууга икәр татшго, юңгад гихлә өвсн бәәх. Хөөч деернь харһц болад ирхлә, нег медхәс биш, наад бийнь үзнә гидг күчр. Тегш һазр. Дотраснь һарсн шавриг хаҗуднь хайдг арһ уга, улаһад бә болад бәәхнь ил. Тегәд, зөөһәд оңгдан һазрт авч одад хайдг «… Уга, хөөнд иим гүн нүк малтхий? Өвдгцә нүкн болад бәәх. Талдан болҗана гиһәд ухалҗ сууна. 
Ямаран, яһад, кен малтань чамд юн керг? Һардгин арһ хәәхнчн! Иигҗ бийән шоодҗана. Көвүн уга гилдәд шууга татад, ниргәд, теегт хәәһәд олтл көрхн, мөсн болхч. Дегд икәр әәмәд чигн керг уга. Болв дегд икәр санамрлад чигн керг уга. Үнәс мөлтрхин төлә бәәсн арһ-чидлән кевтнь һарһх кергтә болҗана. 
Тегәд, көвүн нүкнә йоралд бәәсн өвсн- тоосн, цасн хамгиг хамад-хураҗ йовхла, көлләнь төмр харһв.Өргәд авхла һартнь йовсн, гертәсн авч һарсн, өрәл метр шаху төмр бура. Көвүнә байрнь теңкән уга. Шулун гидгәр нег булңгд ова кеһәд, терүн деерән һарад зогсад, хойр һаран эргхнь, харалдхш Көлән өргәд тәвх дүңгә ормд төмрәрн экләд чоңкҗана. Көрә шавр икәр көвүнә төмрәс әәҗәхш, цокхла тонг-тоцг гиһәд, әрә кемтрнә. 
Мерә-мерә бәәҗ түрүн давшур кеһәд авад оркв. Цаарлх дутман улм күндрәд, эвәсн ирҗ өглго зована, һарнь цуцрад, мөөһәд, төмрнь алдрад унна. Болв көвүн нег мөслсн болтха, цухрх күн биш. Йиринә шааһад унад бәәдг, иим йовдл харһсна хөөннь нег үлү. Му ухан бичә ортха, бичә седклм салвртха гиһәд, көрә һазрла ноолда бәәсн бийнь, көвүн герүрн хәрҗ ирхән, эрүл-дорул, менд-мендцн цугиннь өмн зогсхла, ээҗ, элгн-садн ямаран дүңгә байрлх гиҗ санна. Тернь чидл-күчинь немсн болад, улм урмдулна. 
Харңһурад, өдрин гегән тасрад, үзгддгнь уурад, эргнд мел дүңг-дүлә болад, хамг җирһл зогсад, тег нөөртән орсн болна. Дотран невчк әәһәд, хая-хад ар-өмнәл оңһлзад одсн бийнь, көвүн тиим ухаг толһаһасн көөһәд, көдлмшән чаңһана. Болв тернь нег захаснь көөгдәд һарад, оңгдан захарнь орсн болад, күч өгхш. Ик хол биш болх өңгтә, чонмуд уульлдад, авад һарад бәәнә. Энд-тенд яңгшад хуцсн чигн соңсгдна: арат, кирс, күрн һолтань болх бәәдлтә. Яахв тедниг? Көвүн томрәрн тоңг-тоңг гиһәд цокад, улм чаңһаһад, хойр һарнь зургдсн, мааҗгдсн болн хавдсн, усгсар керг кел уга, келсн асхрад, нүдәрнь орад хорсхад бәәсн бийнь, ханцарн арчкад, дакад көрә шаврла ноолдад, әмд күн арһта сүл давшур кеһәд авад оркв. Нүкнәсн көвүн ик ора һарв. Төмрән һартан авад, харлҗах нүкн тал хәләчкәд, бийнь мел чичрәд, заратрулад одв. Дарунь, төмрән ээм деерән хаяд, хотн талан бөгшәд һарв. Кел бәргдәд, хортна һарт бәәнә гидг, тер хар мөртә нүкнд тусснас дор. Болв бәрәнәс ямаран чигн эсвәр мөлтрх кергтә. Зуг седкләр зовад, салврад бәәх керг уга. Хәрнь чидлән, күчән әрвләд, бичк-бичкнәр хамцулад, бичкн чигн эвин зүстә юмц харһҗ өгхлә, зулх кергтә Зулх! Саран үүдн, нарн салькн хойрт хагсад бәәсн, секхлә җиигәд, ялан күүнд даалһсар ярвглад, хойр талач делгдәд одхла, дотрнь герлтәд, өдртнь чигн, сөөднь чигн эзңтәд бәәдг харңһу уга бола. Һурвн күн орҗ ирәд зогсв. Гегәнәс харңһуд тусчкад, түрүн авгтан юм үзҗәхш. Харңһуд кевтсн Бамб цецг йир сәәнәр үзҗәнә. Негнь - нөөнән Саңһҗ, хойрдгчнь автоматта салдс. Һурвдгчнь немш офицер, тал дундаһарн тасрн гиһәд, һордаһад бәәнә. Көндрхш. Ду чигн һархш. Бамб цецг бас тагчг. Орҗ ирсн улс харңһуд иҗлдтл, һурвлаһинь хәләһәд, дакҗ нанд керг уга гисәр, нүдән аньчкв. Болв һурвдгчнь таньдг күүнә бәәдлтә, зуг һарч өглго зована. Генткн, Саңһҗ гертән келсн, «Түҗгрә Бадм»  гиснь сананд орад, ода лавта таньгдҗана, өз бийнь, «Чиигтә арсн»  гиһәд дотран уурлад, дурнь уга болад, кевтнә. 
- Ода чигн ухань-медәль чикрәд уга бәәдлтә, - гиҗ келснь соңсгдҗана. Мөн, Түҗгрә Бадмин дун, мөн. - Та Саңһҗ үнгән алчксн болвзат? - гиҗ немҗ сурҗана. Тернь болх бәәдлтә, гүүҗ ирәд бәрҗ хәләчкәд-кииһән авад бәәнә, - гиҗ байрлҗана. 
Һурвулн һарад йовҗ одв, Арднь үүдн хаагдад, саак харңһу ирв. Кевтҗ биш гиҗ санҗана. Босад, үрвәд йовад, энд-тендәһәр хәләхнь, оңһрхань бәг, нам заг чигн уга. Деер невчкн хаһрха бәәнә, күрдг арһ уга. Сар ат хулсар кесн болхла, дораһарнь малтҗ болхм. Шалда-ринь оңһалад хәләхлә - модн. «Тегәд, арһ 
уга болҗану? Арһ уга болҗану?»  Эн тоолвр суулһхш. Босад йивад шинҗләд-хәәҗ, бас эвәсн ирҗ өгхш. Дакад үүдн харҗгнад, бас һурвн күн орад ирв Түҗгрә Бадм эн саамд уга, Бамб цецг нүдән аняд тагчг кевтнә. Нөөнән Саңһҗин ишкдл мөн, өөрдҗ йовна. - Ода меклҗ, чадшгоч. Ямаран гинәчи? Ирхлә-меш-меләкн, һархла-сара булһчад гүүх, - гиһәд девсәд авб. Цааранднь наач болшго, ки девсүлсн һару. Өндәһәд суухла, бос гиһәд босхад, тууһад һарв. Герт орад ирхлә ик стол һатц Түҗгрә Бадм сууна. Ээм деернь обер-лейтенантин погон гилвкнә. Ханцн деернь-хумха чимгд сольвлдсн, толһан яснь оңһасн, эсэсовск темдг бәәнә. «Басл һазран олҗ орҗч»  гиҗ савад, менд угаһар, су эс гисн бийнь одад, диван деер суув. Түҗгрә Бадм юн гиҗ келхән, яахан чигн олҗ ядад, хахад үг келхин. Бамб цецг бас ду һархш. Авч ирсн һурвн, үүднә өөр геңгилдәд күләҗәнә. Саңһҗнь нам сурлһнд чигн орлцх саната. Болв обер-лейтенант босад, һартн гисн докья өгв. Ю келхән, яахан басл чигн ухална, болхш. Улан чирә гидг күчр бәәҗ. Минь иим кем орх гиһәд әәһәд йовсн, күрәд ирвә. Күрәд ирвә! Кен гңҗ нерәдхнь чигн медгдхш. - Комиссар Адучиев … - гичкәд Түҗгрә Бадм тулҗаһад, - отрядта яһла? - болҗана. - Обер-урвач Түҗгиров, ичртн яһла? Цаадкнь цусн улан болад, хойр халхнь минчиһәд, чикнәннь үзүр күртл халу дүрәд, нам һарнь чичрәд, хавтхлсн бийнь болхш. Минь эн сурвр лавта күләҗәлә, үүнәс әәҗәлә. Эн хойран нүднь харһад, негнәннь һал кевтә шатад, очн кииссн болад бәәхлә, цаадкиннь - гүүдүләд, чик хәләхш, хултхлзад бәәнә. Тер хоорнд бийән невчк һарт авад, тәмкд һал кеһәд, үг келх хоорнднь тосҗ авад, Бамб цецг келҗәнә: - Та дәәнә өмн, обер-урвачин зергәс, тәмк татдг уга кевтә биләт. Икл хорта юмн гиһәд, ноолда зарлад … - Тернь, дәәнә өмн эрүл-менд харлһна халх һардҗ эс бәәлтә? гисн сурвр болҗ һарчана. - Болҗ - гиһәд Түҗгрә Бадм стол цокад хәәкрҗәнә, - Би сурнав! Чи хәрү өг, чи! - Та, обер-урвач, бичә уурлтн. Эмчин халхар өөрхн йовсн күн, уурин уршгинь меддг болхт. Урднь мел таалад һардг, түүгән яһад мартвта? 
- Болҗ! - гиһәд бас нег хәәкрәд цаадкнь босад, иидстүлән тач авчана. - Амичн бөглхв! 
- Әдл залу болхар бәәхлә, нанд негәг өк болввач, - ойҗ Бамб цецг инәҗәнә. - Тегәд, күүндәд хәләй. Күүндв гиҗ гем уга. Күүндх чигн үг бәәнә. Кедү уурлдг болвчн, кедү дүңгә шар буслвчн, мини амиг пистулар бөглҗ чадшгоч. Тер цагт генерал Гопри чини амичн элсәр бөглх. Чамаг үкҗ гихлә, терчн ях гишго. Намаг алув гихләч «яһад?»  гиһәд нис түлән татх. Юңгад гихлә, терчн йоста залуһин үн меднә, бавухад үн угаһинь бас меднә. Хәрнь тер, дегд бичә һордаглад бә 
Таднд юн үн бәәх билә. Бавухан туск тууль эс меднч? Шовуд диилҗәхлә - би нисдв, шовун тохмтав гиһәд, аңгуд диилҗәхнь үзчкәд, яһлав- яһлав, би аңг бәәнм, көкнәннь үсәр күүкдән өскдг бәәнм гиһәд, хойрин хоорнд Холькн цокад … 
- Болҗ гихлә болад одхнч! - гиһәд обер- лейтенант гүүҗ ирәд, Бамб цецгин өрчәс авад, угзрад, цокхан седхләнь, цаадкнь тосад, түрүләд, талькарнь өгәд авб. Тиигн, - нанд әәх юмн уга, әрвлх чигн юмн уга. Үкх бийд йилһл бәәхш. Эвнь харһхла, нань кү эс болвчн, чамаг йиринә алҗанав, урвач андн, -- гиҗ, комиссар уурган бүтҗәнә. - Чамд ичр уга болхла, нанд бәәнә. Би гееһәд угав. Иим моһа өврләд … Чини иҗлнь моһаһас чигн әәмшгтә, теднә эрәнь ил болхла, чини эрән … гүзәнәнч нег булңгд дарата бәәсн бәәдлтә, андн! 
- Би негл юмнд алг болнав. Бадма Хабанович, - гиҗ Түҗгрә Бадм, нама келхнч кергтә биш гисәр, эклҗәнә. - Та, ухата күн, ода күртл мел делкә хойр өңгрсиг эс меднә гидг?! 
- Юун? Делкә яһҗ гинчи? 
- Тегәд ода, бөк-цокан олад … тана цаһан аюг, мана белүсн хар зуусн … 
- Яһсн гинчи?! - Бамб цецг, кинь давхцад, нүднь һал асад, нудрмнь хатурад, моһлцград, босҗ йовна. 
Зуусн гинәв … - Түҗгрә Бадм инәг-инәг гиһәд, өшәһән, таван би чамас авхв гисн өңгтә, сеңклзәд бәәнә. - Цаһан аюта әрә әмтә, суг киитә. 
- Ямаран?! - Бамб цецг уралан ишкнә. 
- Хооран!.. - Обер-лейтенант пистул зөрүлҗәнә - Су, ормдан! - Му күн модн һарта гидг эс билү? - Комиссар хәрү одад сууна. Ууртан бүтәд, нам яахан олҗ чадҗана. 
- Хәрнь, цагин эркәр бәәх кергтә болҗахугов … 
- Тегәд яахм гихәр? 
- Манла болтха гихәр … 
- Бийн?! - Комиссар бийән заана. Инәнә. - Уга, коммунист Адучиев, үквчн, һазр дор орвчн, коммунист кевәрн - соңсҗанчи, хулдин элмр? - хүврхн уга - … ухаһан сольхн уга … Түүгинь эврән сәәнәр тодл, обер-андн! Иҗлдән бас кел!.. 
Обер-лейтенант ду һархш. Хойр нүднь чирм-чирм гиһәд чирәнь түүмр болад, һудиһәд сууна. «Невчкн ичр бәәдгҗн үүндч»  гиҗ Бамб цецг санҗана. Түҗгрә Бадм босад, үүд секәд: - Маши белдтн, гиһәд закҗана. Ормдан ирәд суув. Үг келхәр седәд бәәхнь ил, зуг эклҗ ядад бәәнә. 
- Келдм болхнь келҗ авбч, тевчәд, бийән бәрәд … - гиһәд уг сүүлднь келҗәнә. - Яһвчи Германск империн зертә-зевтә чидлин офицер болҗанав. Тер нерән харссн бийнь - хачкхд һанз тәмк, комиссар. 
- Хаһад хәлә, - болад Бамб цецг босв. - Чи дегд бичә һордагл. Альдаран одхмчи? Бәәс гихлә, чамас үлү дәәсн немшнрт уга болх. Эврәннь эмчн авч һархнь тедндч зу. Тегәд, яахмчи? Би үкдг болвчн чамд амрл өгшгов, әмд бәәхлә, нег үлү. Мини нер соңсхч, үзхч. Тиигх болһндан келсим санхч. Хултхлзад чичрхч, хулдин доск. Таньдг улсасн, һарсн һазрасн зулад, бануха кевтә харңһу хәәһәд, олнас бултач, энд-тенд, батта бәәр-сүүр уга йовхч. Эс келвә гиввәч … 
43. 
Өрүни нарн киитән авад һарва. Хойр талнь хавсрад, хойр бахн солңһ татад улавтрад, харулчнр кевтә бәәлднә: шилҗилһх чигн седкл уга болх өңгтә. Эргнд мел цаңгтад, модн-чолун уга цәәһәд, аһар түдү дүңгә киитн болад, кииләд оркхла хуурхсн хаһ ташад, амн-хамрас һарсн ур нигт утан кевтә пааниглад одна. 
Нарн девшәд өөдлсн бийнь, киитн номһрна гих йир медгдхш. Хәрн, улм чаңһрсн болад бәәнә. Одак, модн куһрм гидгнь эн кевтәлв. Салькн-савр угад күн ханхм. Эсклә зөвәр зәтиг өгх билә. 
Хаалһ дегд хальтрха: мел иигән-тиигән авч зулад, машин зәрмдән доран эргәд, хәрү хәләһәд чигн зогсна. Немш залач тиик болһнднь «доннер»  гиһәд дурлад, ад-һсар барун, зүн талан залад, дорнь мошкад, чирмәһәд одна. 
Бамб цецг залачла зергләд сууна. Тус ар гиҗгтнь ик шар немш геңгисн, автоматан батлад, хойр һардад орксн бәәнә. Хуҗуднь Түҗгрә Бадм, ардан түшәд ялдасн, нүднь анята, йир ду һархш. 
Аэропортин толһа деер машин һарад ирв. Бамб цецгин зүркнь бульглад, Элстәсн ямаран кевәр һарч йовсан, ода ямаран бәәдлд ирҗ йовхан санад, өкәһәд, өмнән хәләхәр седхләнь, ардк ик шар захаснь татад хәрү суулһчква. Орсар келҗ немш медшго, хальмгар - бас. 
Эднәһәр му келс гиҗ сансм бийнь, Бамб цецг тотхад, Түҗгрә Бадмд зарһ бәрҗәнә: 
- Эн баргч ямаран юмб? Өмнән чигн хэләлхш … Җилә гихнч үнгән 
Элст үзәд уга бишч, юуһинь хәләхәр сәднәчи? Дала сән-сәәхн биш, күн эс медсн … 
- Ах, чамаг, андн … - гиһәд Бамб цецг аралдна. 
… Элст. Гестапон үүдн хоорид, хойр талаһарнь, ик-ик, шар торһн тугмуд һазрт күрн гиҗ унҗад, хаҗуднь хойр салдс мегдәсн, көндрх - бәәтхә, кииһән авснь медгдхш. Мел әм-шир уга гиҗ келм дүңгә. Зуг чирмлш цагтнь, цаңгтсн цаһан сормсднь харһад, үүлн өңгтә нүднь аньгдад, дакад хәрү секгдәд … Хая-хаяд хамр дорнь бултг-бултг гиһәд, күн угад бееләһәрн адһад арчад … Тер хамгинь эс үзснь әмд улс гиҗ санхд берк. 
Әмднь - әмд. Зуг тер үүлн өңгтә нүдн болһиг дүүргәд, цааһаснь цальгрҗ ах әәмшг … кезә өдмгм чилнә гиҗ зүркнь көвклзәд, чееҗнь хавчгдад, тоолвринь йосндан үзүлнә. Деернь эднә даартха медсн кевтә киитнә һар һад бәәдг аалиг?! Орх нүкн, одх һазр олдхш гиһит. Мел цань арһ уга төләд иигәд, кердг, «олддг болвчн, зогсхд кергтә болҗана. Эсклә Гестапон һарар орхнь ил. Эврә гиҗ хәләшго. 
Тиигҗ, нусн-нүлмсән һооҗулн бәәҗ, даарад-көрәд хәләҗәх, чичрсн шар торһн тугмуд деер, фашистнрин тамһ дарсана. Дарсана гихәс - дегд җигшүртә: әмтнә цевр-цер, дүд цаһан махмуд деегәр белүсн хар өлвкәд … минь ода зууһад хоран цацх гисн сана орулад игзәр хутхад, көлиннь тавгар дорнь дарад билцлх дурн күрнә. 
Тугмудин өмнәһәр, тер әмдәр көрчәх салдсмудан өөгәр, бүрүһин шүдн маляг нег һартан суһлад бәрсн, Огдна Басң нааран-цааран хойр йовдңна. Зервк хәләхнь - саак бүтү ората хар хүрсх махла, сармта мөңгн бүс, өндр давхрлгта булһар һосн һурвн. Болв, дееркнь - оңгдан. Одак, хар лаңк бишмүдин орчд, эрлгин арсар һадрлсн, хүрсх үч үмсҗ. Тернь дала балвлҗата, ар бийнь сарсаһад, зөвәр өрггдәд- йоста цогц хорха. Көндәхлә - белн: үнрнь биилә йовх. Басңг бас тер болҗана. Үрү бийднь һардг арһ уга. Кирин үнр салд гиһәд олна. Бийән уһатн гихлә, зевтә шар шүдән ярзалһад, келдгнь негн: «учр уга, киртә күн кишгтә болдм»  Тер тускдан йир бөдүн күзүтә. Түҗгрә Бадмин бийнь келҗ идна. Басңг йовҗ-йовҗаһад зогсад: - Ай, одак, өрәсн һарта чөткриг бәрҗ! Соңгсвта? - гиҗ үзгдсн, харһсн болһндан хәәкрәд, хүүгәд нер уга. Бийинь хәләсн күн адрҗана гихм, седклин гем ирҗ болһхм. Нег ормдан тогтнҗ зогсна гихлә - һә болтха! Хойр нүднь түүдгләд, машинә шам кевтә гилвкнә. Мәңгләд кеерүлсн хар һанз чигн, эзән дахад, бас авад һарад бәәнә: утань нам му һар паровозас даву гим. Унтрхлань, Басңг, батхннь цокад амндан тәвчкәд, палд-палд нүлмә бәәҗ, дакн нерәд һал кенә. Дакн утан наанцглад һарна. 
Негт эн тотхад зогссн болна: үчин нег ханцыг адһад шамлад оркна. Тииклә баһлцгтнь көөлдүләд зүүсн һурвн зүсн час үзгдәд одна. Теднән шилтәд хәләҗ бәәһәд, тер ханцан буулһчкад, бас негән шамлна.Цань бас һурвн час зүүснь - гилвкнә. Тиик болһндан эн «үзг, медг цуһар … - гиҗ дотран санна. - Әмтн неҗәд час олҗ чадҗахнь, Огдна Басңг һар болһндан һурвадар зүүһәд … хәләг, җилвтг!»  
Тер хоорнд нүдән дарад бүрилһәд, өөдән нар хәләчкәд: «Өрүни үд болҗ йовх кевтә … зөвәр өөдлҗ оч»  , гиҗәнә. Саак ханцан селн шамлна. Цаг эс меддг болвчн, зурһаг даралдулад зүүнә гидг ямаран юмн! Зурһаг!.. Тиигәд санад оркхлань, дотркнь дала болад, нимтр хар сахлнь өрггдәд, сөрсәхдән өөрдәд, хурняста хар чирәнь тиниһәд одна - 
- Ай, одак, өрәсн һарта чөткр бәргдҗ! Соңгсвта?! - гиһәд дакн хәәкрәд, нурһан үүрәд йовдңна. - Зәңг гидг эн!.. Зогсҗа зуг … Задын хутхур болад … Огдна Басңг «бараг наруд»  гиһәд барлдгич үзүлсв! Тер һанцхн һарич, ээмәрнь, чамаг, экцлсв!.. Генткн Савельев үзгднә: эс үзсәр, шувтрад, Гестапон үүдәр орхар йовна, түңгинь Басңг медсн, угань кемҗәнә: - Хәй, Сәвәд, наарич, - гиҗәнә. Цаадкднь арһ уга, дуудсн хөөннь ирлго бәәҗ чаднчи? - Мендвтә, тана зергәс, яһҗ хонвта? - Гем уга … Ик байрта бәәнәв … 
- Сән болхгов, тана зергәс … юн болҗ одва? 
- Чи нам, полицин ахлач, ха-ха, соңгсад уга болзач? 
- Ю гинәта? 
Одак, өрәсн һарта чөткриг бәрҗлм! 
- Кениг? - Адучин Бадмиг … - Нам гиһит?! - Савельев доран өсрәд одна: түүнәс көлтә цуһараднь Вольф үүтрүләд алҗалус. Эврәннь немшнрән чигн, эдниг - нег үлү … - Ай, Түҗгрә Бадм … арһта эрлә! - гиҗ Огдна Басңг магтҗана. - Цаач авад аашна! Тиим-тиим гисәр Савельев гекнә: - Обер- лейтенант әвртә! - Өөрдәд, хоолдан шахад: - хи- хи, зәрмнь, немшнр гинәвла, түндән җилвтнә, зәрмнь нам әәнә … Зөрмг, ухата, сурһульта … - Тиигчкәд, немшин гиһич … генштав гидгинь чилә-җлм … - Тана зергәс, машин!.. - гиһәд зааҗана. - Мөн! Өз-бийнь! - гиҗ Басңг байрлҗана. - Гү, генералд зәңгл! - Керлдхлә яахв … ээмнь хурагдад, Савельев хооран цухрна - - Уга, бийнь зәңг өгтн гилә. 
- Тиим болхла … - полицин начальник бовглзад герүр гүүнә. 
Огдна Басңг дакн һанздан һал кеһәд орксн, утан саак паанцглад, нааран-цааран хойр йовдгнҗана: 
- Нә, чөткр! Цаг селгәтә … Минь үнд … мини өмн … ха-ха … одак, му келүлҗ, көөгдҗ йовсн Огдна Басңгин өмн … мөлкәд, шукшад, гиинәд-гиңгшәд гемән сурад көлврәд … би һосарн җили цааран гиһәд, бизһм күрсәр, хоңшарарнь цокад … - Хаалһ тал хәләҗәнә. Машин улм адһсн болна. - Уга, тиик дутмнь би улм энлүләд, улм шарклулад, тер улм мөлкәд, эңгсәд-эрәд, ууляд-мааляд … 
Машин балһсна чолун уульнцар хурдлҗ ирәд, Гестапон һаз зогсв. Түҗгрә Бадм бууһад: «Хайль! Хайль!»  гисн болад, олн күн бәәх өңгтә, һарад ирхлә, мел немшнр. Болв Бамб цецг теднә деегәр, ца бәәх әмт үзҗәнә. «Комиссар, хәләтн»  гиһәд көөһәд авч ирсинь санҗана. 
Хамгин өмн буурл генерал бәәнә. Гопри. Хаҗуднь полковник зогсҗана. Вольф. Эңгин хувцта, нәрхн өндр, ик мөөлүр хамр деерән алтн козлдур эрә торһсн күн - кень медгдҗәхш. Цань бас бәәлднә - Генерал. Түҗгрә Бадмин һаринь атхад, ханлт өргв. Хавтхасн хала кирс һарһад зүүлһв. Тернь өрчән көвкәлһәд, өскәһән күвҗг- күләд, саак «Хайль Гитлер»  гиһәд һаран өмнән хаяд хәәкрв. Гопри герәд орҗ йовна, арднь сөөвңгүднь шагшлдад дахв. Негнь комиссарин түлкәд туув. 
Бамб цецг ца бәәсн улст һаран өргәд дайлад, бийнь маасхлзҗана. Нүднднь нүлмсн эс гилвксн күн уга. Зәрмнь соңсхад шугшад, зәрмнь эмкәһән зууһад, тагчкар уульна. «Кедм … Бадм Хабанович …»  гиһәд шимнднә. «Муурад бәәҗ … Мана күн дарг өгч йовхш. Маасхлзад, … дайлад …»  гисн чигн хоорнднь соңсгдна. 
Гопри ормдан сууна. Наадкснь зүн хаҗуһар эрәдләд одв. Бамб цецгиг авч ирәд барун хаҗуһар олң зогсачкад, Түҗгрә Бадм стол тал өөрдв. Генерал ардан түшәд таварлад, нег барун талан хәләһәд, зөвәр сууҗаһад: - Комиссар, чекинь келтәһәд, тоснь асхрад гидг эн эс болҗану? - гиҗ сурҗана. - Эдн болхла, - зүн талан өргән заңһад, дәәлдхнь ода чигн дала. Та, комиссар, зөрмг чадмг кевәр ноолдвт. Би эврән насни туршар церглҗәх хун, тиим улст ик дуртав, хортн чигн болг. Түҗгрә Бадм орчулҗана. Энүг уга күүндҗ чадх бийнь, комиссар зөрц хальмгаһар келс гиҗ шиидв. Орчулг. Бамб цецг тагчг зогсад бәәнә. Толһаднь «ода көвүн мөлтрнә гидг берк, бичә ә, асхрв - ааһ цусн …»  гиһәд ивр-ивр гинә. Генералд цааранднь келүлл уга, тосҗ авад, эврә хальмгаһарн: 
- Таниг, генерал, тиим невчкн хуучта гиҗ соңслав. Партизанк күүкнд, немш офицермүдиг сәәнәр «тооснднь»  бас ханлт өргсн биләт, - гиҗәнә. Түнүгинь орчулхларн Түҗгрә Бадм кеерүләд, сән шалдач кевтә иләд, ара-зараһинь тегшләд хайчкв. Гопри инәмскләд бәәнә, хәрү седкллә харһҗах бәәдлтә. 
Тиигх дутман невчк зооган кес гиҗ генерал санҗана. - Би таниг, комиссар, эврәннь улсла таньлдулхар седҗәнәв. Партизанмуд уга келһнд эднә нилчнь ик. Мууһар үүлдсн күн ута. Тиим эсий, комиссар? - Хәрү өгхинь күләл уга, генерал экләд: - Полковник Вольф. Доктор Доля … - гиһәд неринь - келәд тус-тустнь зааҗана. 
- Цаадксинь генерал би эврән меднәв, - гиҗ комиссар хәрү өгчәнә. - Меднәв гихәс, сәәтр таньхшв, үзҗ йовлав. Цуһар медтхә гиһәд орсаһар келҗәнә. 
- Нам гиһит? Цуһараһинь? - гиҗ генерал өврҗәнә. 
- Ээ, генерал, - гиһәд Бамб цецг уралан ишкәд, Огдна Басңгиг зааҗана. - Эннь Көк серк … Заарин үнр дуунад каңкндг, зах авад үрүдәд, үргләд бәәдг, көгшн көк серк … 
- Эннь, - Цуглиновиг зааҗана, - кирс. Ода, обер-урвачд зүүлһсн хала биш. Тиим аңг бәәдм. Аратас бичкн, алькарн чигн дуту, арһ-мекәрн чигн, чидл-гүүдләрн чигн хол тату, арснь муухн, үмснд көлврсн болсн шарн ху көк аңг-кирс … 
- Труба гинтә? Зүсн-зүүл турва үзҗ, йовлав, болв эдү мет көөтә, эдү мет зевтә, эдү мет үмкәг үзәд уга биләв … 
- Савельев? Та әмдвтә? Үкәд угайта? Яһад?.. Чееҗ бийинь хәләхлә, цаһан махна толһа кевтә зантаһад, көл талкинь аҗглхла, сүүлинь таслсн керә кевтә һордаһад, хорнч йосн хорнас давҗ эс бәәнү - гиһәд комиссар уурлад, ташаһан шүүрхлә, Савельев чочад, дегд әәмхләрн, Трубан ард ташрлад, өкәһәд, мөлкхин нааһар үүд темцҗәнә. Комиссар үнн седкләсн мусг-мусг гиҗәнә. Немшнр, чигн, наадкснь чигн инәлдәд, авад һарад бәәнә. Бийәрн наад кеҗәхинь медәд, Савельев өндәһәд, хойр көлән семрәд: 
- П-п-пистул авч йо-йовна бо-болһув, - гиһәд, тут-кәд, нүдән цәәлһҗәнә. Инәдн улм давад, хора дүүргәд, нүднәснь н үд мен цәәрәд теңкән уга. - Ямаран мергн, ямаран тәв, - гиҗ Бамб цецгин тускар генералд Вольф эврәһәрн келҗәнә. - Эннь заарта серк. Кирин үнр мел һарад һарна. Тернь-кирс, мел чик. Үмкә турва гидгнь үнн: амнаснь үнр һарад, йир му. Түүгинь эврән үзҗәнәт … Немшнр мед саамдад-саамлад инәлдәд бәәнә. Наадкснь хултхлзлдад, орх нүк олҗ ядҗана. 
- Мергн, төв гидгтн ухана үүл, полковник, - гиҗ генерал арһул келәд, саналдв. - Манла иим һарнь үүрлдг болхла үг бәәнү. Ода мөлксиг эс үзвчи? - гичкәд дакн-дакн инәнә, бийән бәрҗ чадхш. Зөвән чигн өгәд бәәх: энтн ик нилчтә, медрлтә, ухата келтә-амта күн. 
- Герр генерал, ха йир эс болвас, - гиҗ Вольф келҗәнә. - Комиссар … 
Бамб цецг мел эс медсәр эс керглсәр бәәнә. 
44. 
Ик столын на Бамб цецг ирәд зогсв. Ца хаҗуднь полковник Вольф сууна. Деерәс хәләхлә, хойр таласн шахгдсн болсн утулңг, һу толһа, шин хадсн тәрәнә уңг кевтә, шарлад- улавтрад, ахрар хәәчлсн үснь, дааһн саңгнань сөрсәһәд, уутьхн маңгнань үлү һарсн болҗ медгднә. Нәрхн ут хурһднь стол деер эрлзәд, селгәдәр шавдад ә һарһад бәәнә. - Нә, келтн, - гиһәд, һарарн стул тал заав, су гиҗәнә. Шарлад, улавтрсн толһа өрггдәд, шилнь татгдад, бүлтхр көк нүднь өңгән алдад, бүдн зогссар бәәнә. Хая-хаяд һаха хоңшаран әргәд, өөдән хәләдг - мел мөн. Арһул үүдн секгдәд доктор Доля орад ирв. Диван деер сууһад, хойр келән сольвад, тәмк нерҗәнә. Тадна заагт орлцхшв гисн бәәдлтә бәәнә. 
- Ямаран төр тәвгдлә? Яһҗ күцәгдвә? - Вольф ардан түшәд, Бамб цецг тал оньган кевтнь тусхаҗана. 
- Төр? Төр негн билә - хорт каалх. Күцәгдви? Түнгинь бийстн нанас деерәр меддг болхт. - Полковникин шарнь буслад одв, тер бийнь дүңгән өгчәхш, эс соңссн болҗана. - Партизан олн билү? - Теегәр дүүриг. - Наадк отрядсин үүлдх һазр, теднд тәвгдсн төрмедлтә? - Һазринь медхшв. Төрнь - манала әдл - фашистнр уга кех. 
- Тадниг кен йовулла? Кен һардна, заана? 
- Большевикүдин парть! 
- Парть гидгтн күчәр, шахад йовулну? 
- Уга. 
- Тегәд, яһад … юунд тадниг көтлгдҗ гихв? - Хортнд дурго седклд … - Кенлә залһлда бәрдг биләт? Центрлә? Яһҗ? - Таднла залһлда бәрхәс биш … нань уга билә. - Не болҗ, наадна үг төрт харш гидг, - Вольф зөвәр тулад үг келҗәхш, ухалҗах бәәдлтә. - Би танла таарад күүндхәр биләв. Та баах аальлхар седәд бәәнәт. Тигҗ биш. Та хамг тоотиг кевтнь ухалад-тодлҗ автн, хойр-һурвн час болхий? - Би төрүц медҗәхшв, келдг үг уга. - Көөрк, - полковникин бутьхагта нүднь инәг-инәг гиһәд, - төрүц юм меддг угаҗн. Оңгдан, нег күн кевтә юм келхнчи. - Юуна тускар? - Тиим, тиим. Эс соңссн, эс медсн. Чикн уга толһа, нүдн уга чирә. Келхән! - гиһәд эгзгнүлэд оркв. - Альдаран одхвч, келхнч, комиссар, келхнч. Ода йов. 
Бамб цецгин ард көлин ә соңсгдв. Күнд һар ээм деернь бууһад, шүрүһәр, үүдн тал эргүләд, нурһарнь худрад авад һарв. 
Төмр үүдн «хард»  гиһәд хаагдад одв. Хәләхнь үүдн хоорнд бүркәтә суулһ бәәнә. Өркд, төмр гөлм һатц, шам голң-голң гинә. Тагчг. Нег чигн ә һархш, чимән уга: күн әәхм, күн сүрдхм. Дегд акад. Дегд өвәрц. Түдү мет дүңг-дүлә, нам толһа шуугад бәәсн болна, мел җиигҗәх бөкүн. Хойр ишкм өргндән, тавн утдан. Суулһ, шам, нань юмн уга. Бамб цецг кесгтән киитн эрст түшәд зогсад оркв. 
Экләд бәәв … Үнинь келхлә, комиссар иим эклц болх гиҗ күләҗәсн уга. Энүнләнь зөвшәрҗ болхм. Ода деерән һар күрәд уга, зоваҗ- эдлгҗәхш, нам күн кевтәһәр сурлһ чигн авад уга. Тер тоот хөөннь ирхм болхгов гиҗ санҗана. 
Зөвәр зогсад орксн, цуцрад, көлән амрахар седхлә генткн шалҗгнад усн һооҗад, йиринә киитн чолун пол, ода нам сууҗ болшго болв. Яһдмб? 
Бас невчкн зуур зогсҗаһад, суулһ деер ирәд Бамб цецг суув. Генткн шаһадг оңһрха «шард»  гиһәд секгдәд одв. - Бос! Санамр бәәсн комиссар өсрәд босв. 
- Суулһ хамхлнач! - гиһәд нүкәр хәәкрсн дун һарв. - Пол деер бичә кевт, даарнач, ханяд авнач … 
Бамб цецг йовад, зогсад, дакн йовад … дөрвн-тавн ишкм тиигән, дөрвн-тавн ишкм иигән. Суухар седхлә, көлән дархар седхлә, саак нүкәр: «Бос!»  гиһәд хәәкрнә, ардаснь пистулин хар амн шаһаһад авна. Сүүлднь комиссар цуцрад, көлнь тамтрад, эрсәс эрс күртл ээмәрн шүргәд бәәв. 
Дакн Вольфин өмн ирәд зогсв. 
- Ямаран? - гиҗ эн нүдән бүрилһҗ сурв. 
- Му. - Сәәнд күрхд чамд күн харшлҗахш. Центрләһән маниг залһ, болх. - Би медхшив. - Учр уга. Удх уга, медәд бәәхч, - гиҗ полковник шиикннә. Бамб цецгиг һацц хора тал авад һарна. Дакад эрсәс эрсд күрәд, заальгдад, цаг зогссн болад бәәнә. Көл күндрәд, хойр көлднь хорһлҗн-чолу уйсн болад, толһа эргәд, деерк шам бииләд, нүднднь хамг тоот негдәд, көлврәд бәәнә. Удхш доктор Доля күрәд ирнә. - Не, яһва, ухан орву? Ямаран цагла яһҗ Центрләһән залһлддг биләт? 
- Кенлә? - Киштә ноха, - гиҗ Доля аралдад, хойр халхарнь селн ташна. Хустг шатаһад һал өгсн болад одна. - Ноха. Баатрлҗ бәәнчи? Яһдг болвчн сотихч. Зуг түүнәнчн өмн тер ик санаһич адһл уга, неҗәд зүсмәр, неҗәд шүлмәр татад, таслад, салһад, гес-дотр йилһдг кевтә тус-тустнь йилһәд авхв. 
Тууһад, көтләд одад сурлһа авдган немшнр уурв. Хойр хонгин туршар суудг чигн, кевтдг чигн арһ уга, зүүләд-тенхин нааһар бәәнә. Сөөднь, нам киитн пол деер унтулдгнь тенгрин җирһл болҗ медгдҗәнә. Өдрт хойр-һурв Доля орҗ ирнә, сурдгнь негн: 
- Не, ухан орад угайи? Келхший? 
- Төрүц медҗәхшив. 
- Арһулдҗа, большевистск дәр чилх. Тигсн цагт нам эс медҗ-соңсҗ йовсан келхч, һарһсн аав-ээҗән хулдхч, һуульһ уудгас дорар үклән эрхч. Мини өмн мөлкәд, экрәд-энләд бәәхч, ал- дүүҗл, ха гихч. Ха-ха-ха! - Доля йовҗ одна. Дакад күрәд ирнә. 
Комиссар мел кенәснь чигн әәҗәхш, дасад- иҗлдәц бәәв. Минь эн өдрмүдт зовад-өдләд бәәхләрн, немшнр мел ю чигн эс меддгинь «келәд оркчв»  гиҗ залаһан таслҗахинь лавта медв. Тегәд, нам көшәһәд болвчн келүлхв седҗәнә. «Мел бийдчнь бәәнә. Моһлцград, хатурад, батрад, бичә хәәл, бичә үрс. Ам ацңһахар - үк»  … гиҗ бийдән закна. Акад юмб? Сө йиринә унтсн, өрәл өдр болчква, суухдан сууна, кевтхдән кевтнә, күн хәәкрхш, - полнь киитн болвчн, хүүрә. 
Хойр һуй-модн, көндәхлә лугшна, махмуд гихлә өдр-сө хойрт күнд аца зөөсн кевтә, көндәҗ болхш. Тогтн тусх дутман улм күндрәд, бий залхурад эвддгнь давад йовна. Тер бийнь амрг авад орксн, толһад зүсн-зүүл юмн орна: «манахс яһв гилчи? Әмд-угав?»  гиһәд дакн- дакн толһаһас һархш. Сүл дәәлдән ямадан болснь сангдна, немшнр яһҗ һалзурҗ дәврснь, көвүд күчтә кевәр сөрлт өгснь нүднд үзгдәд, шавтад, һазрт унсан бәргдсәр … цугинь сергәҗәнә. 
Түүнәс эрт чигн цаг тодлврт орҗана. Далһа нүүртә бор картузта, бүтү захта цаһан киилгин деегәр цацгинь унҗулад бүс буслсн, өндр давхрлгта булһар һосна түрәг авдгин нүднд күргәд нуһлсн ик нүдтә, теглг нурһта хар көвүн бәәсән санна. Хаҗуднь дала күүкд-көвүд дахлдсн, шатад бәәдг цаг. Тигхд комсомол ю эс кедг, ямаран төрт эс орлцдг билә? Кулак көөх, нүүлһх - комсомол! Культштурм делгрүлх - комсомол! Колхоз, бүрдәх - комсомол! Өвс хадх, тәрә хурах, мал асрх - мел комсомол!.. Кергнь келәд керг уга. Хөөннь «Улан баһчудын»  редактор. Бас халуч цаг бәәҗ. Таңһч залҗах ик ахлач шалһад статья барлад, түүнәс көлтә үүләсн һарһгдад, сааҗ Далвагдан оч, рай-фод көдлсм бәәнм.Хаҗһр болв, чик болв, барлх зөв уга бәәсмн. Баһин баһ орад, юмнас әәх санан уга, һаңхла һалас чигн әәшго, тегәд читн эндү һарһсн болҗана. 
Дакад Элстд хәрү ирсн, «Улан Хальмгт»  редактор йовсн … кедү сән-сәәхн тоотла хамдан көдлҗ байр-бахан чигн хувацҗ, хату-мөтүлә чигн харһҗ йовснь тодлгдна. Генткн, нег йовдл санаднь орад, мусг инәһәд, босад суучкад, дакн- дакн инәһәд бәәнә, «һучн доладгч. Газетд бичкн эндү орсн. Терүг орулсн хойрт ухан уга: күүкнь ууляд суудг, кевүн мел үүдн тал хәләһәд һардг. Генткн телефон җиңнәд одхла, көвүнә чирәнь дүд цаһан болад, йиринә ут хамрнь шоваһад:»  Кен билә? Мини нерн кен билә? гиһәд давтад сурад бәәсинь санчкад, тесҗ болхш. Тигн гихнь бөдүн дууһар, шүрүтә бәәдләр «Кен соңсҗана?»  гиһәд оркхла, НКВД болһҗ. Тигхлә нернь мартгдад бәәхгов. 
Тер хоорнд Нинань сананднь орна. Альд йовна? Ю кеҗәнә?.. Намаг йовхд ду тәвҗ, хәәкрҗ, ор дарҗ уульсн уга биләч. Болв нүднчн хүүрә бәәсн уга, нүлмсн бийнь һооҗад асхрад бәәлә, үзләв … Ямаран сәәхн үг келләч «Арһта болхнь, чини цусн деер эврәһән немәд, сутцарчнь гүүлгәд, чидличнь холвх биләв. Юн кергәр йовҗахичн, Бадм минь медҗәнәв. Әәмшгтә. Күнд. Зовлңгта. Сагл, аюдан бичә зөр»  гиләч … Өөрдәд, көркхн-эвтәхн бийичн өргәд, өкәр чирәһичн, альмн улан халхичн, әмтәхн урлычн тус-тустнь кесг саамлад үмсәд … Уга, уухнас-холас болвчн, нег нүднәннь булңгар болвчн, ода нег хәләсн-үзсн болхнь … Дакҗ харһна гидг берк. Берк! 
Үүдн арһул секгдәд хойр күн орад ирв. Хәләхлә, Түҗгрә Бадм. Цуглинов Бемб хойр. Мендлҗәнә. Бамб цецг мендин хәрү өгсн уга, болв дуута гиһәд һарарн заав. Тер хойрнь суух седкл бәәвчн, суудг орм уга болад, хойр талан хултхлзад, зогсад бәәв. 
- Таднд модн шалвр эзнтн кеҗ өгсн болвза? - гиҗ комиссар хусҗана. - Хар толһаһан хулдсн деерән, хальмг номан бас геесн эс болхла, көлән дарад суутн. Һанз нернәв, цә тәвнәв … Арһ уга, хойрулн замляд суув. - Бадм, әрлһә - гиһәд обер-лейтенант эклв. - Чи ухата күнч, медхч. Бийән иигәд яһад зоваһад бәәнәч? Эднчн түүнәс үлү юм кехәр седҗәнә. Тегәд, Бемб бидн хойр … - Ээ. Ода энчн цагнь тиим болҗана: әмән эврән эс харсхла, күн харсх уга. Сурсинь келчк, бичә бийән зова. Чикн-амн уга, нүдн-хамр уга үлдхлә, кенд кергтә болхнчи? - гиҗ Цуглинов немв. 
Бамб цецг босад, нүднь һал болад, һәрәдх ирвскинәр бәәнә, хойр һаран өмнән авад: 
- Эврсән андрсн деерән … - гиҗ йовхнь саак оңһрха «шард»  гиһәд, пистулин хар амн үзгдәд одв. Бас босхар сарвлзҗ йовсн хойр, чочад, сүмснь тарҗ одн гив, доран хавтаһад суулдад бәәв. Оңһрхаһар шаһасн пистул үзчкәд, төвкнв. Комиссар дегд уурнь бүтәд, келхәр бәәснь тарад хуурв. Зуг үүдн тал зааһад: 
- Уга болтн! Нүдндм бичә үзгдтн! - гиһәд, хәәкрв. 
- Удсн уга, дуудад авад һарад бәәв. Урднь болхла, деер, хойрдгч давхрур авч оддг. Ода дорагшан һазр дор орҗ йовна. «Альдран авч йовна эднчн? Яахар йовна?»  Ут коридорар көтләд, нег үүдн тус авч ирәд, зогсачкв. Тер саамла үүдн секгдәд, цааһас хойр сүүднь орад дамҗлад кү авад һарч аашна. «Командир! Илья!»  гиһәд таньн, дүринь үзәд, санань зовад, тотхад: - Яһва гидгнь энви? Яһсмб эднчн чамаг? - болад уралан ишкхләнь, захаснь шүүрәд, татад зогсаһад оркв. Нүднь анята, шүдинь цокад күүлчксн бәәдлтә, хойр шанань хавчгдад, чирәнь хавдад, көкрәд, далнь цусн болад чиихлтәд, киилгнь норад, нурһн деернь төөнрәд оч. Генткн тер төөн - Бамб цецгин зүркинь догдулад, нүднь улм икдәд, ардаснь кесгтән һәәхәд зогсв. - Тавн улан бел! Нурһнднь … Нурһнднь … - гиһәд төснрәд, зерлг аңгудт уурнь күрәд, үүртән санань зовад зогсҗахнь, үүдн дакн секгдсн болла, ар гиҗгәснь авад түлкәд орулад оркв. Өмннь, ханцан шамлсн, хавтхдан һаран дүрсн, ик шар немш хойр көлән алцалһад зогсҗана. Ца булңтд стол бәәнә. Полковник Вольф, доктор Доля хойр сууна. Тачаһад орксн тәмкнь, утан һарад паанцглад бәәнә. Доктор босад үг келлго нааран-цааран йовдгнад, эрсәс эрст күрәд, хәрү һарад, зогсхш. Терз тус одад, хурһн бөдүн төмр терм заагар һаран орулад түлкәд орксн, кег өрәлнь секгдәд, киитн аһар дүүрәд, серд гиһәд одв. Ца, керә бәәгәд, авад һарад бәәснь соңсгдв. «Сә кел! Сә кел! Сәңгрцгәрч негн тос өгнәв …»  гиһәд ээҗән дураһад хәәкрх дурнь күрчәнә. Тер хоорнд Бамб цецг үнн седкләсн алг керәд үлү үзҗәнә. Сул, нисхдән нисәд, суухдан сууһад, медсәрн йовх болҗана. - Не, күүрән эклий, - гиһәд доктор терзәс эргәд одв. - Кен хот уулһна гер шатала? Кен гарнизон уга келә? Кен дуудвр бичлә? 
Иим керә бәәдви! Түүнә сүл җирһллә эврәннь зовл иг дүңгцүлчкәд, бийдән санань зовад, бахлуртнь ик моһлцг теегләд, болв бийән һартан авчана. 
- Юн күр бәәх билә. Би ю чигн медҗәхшив. 
- Ки таср! 
- Гем уга кү зоваһад, эдлгәд бәәхәр, алчктн … 
- Алхмб? Ха-ха-ха! Уга, би чамд зовлңгта гисн, хамгин күнд гисн үкл өгх боллав. Би түңгичн зөвәр цагт уттулхв. Кедү саамлҗ түнүг дуудхч, терчн ирл уга эдлгәд бәәх. Иршго! Ирш- го! - гиҗ доктор ярлзҗана. - Иршго-о! Зөвүр- өвдлһн хойртнь моһа кевтә тоһшрад, гиинәд- гиңгшәд бәәхч. Тер бийнь үкшгоч, медҗәнчи? 
Генткн, Доля элк хатад инәҗәнә, ормдан сууҗ йовна. 
- Одак бүүртлә әдл, үкх чигн угач, болв дор орад, соргдал, суг киитә әрә бәәхч. 
- Ямаран бүүрг? - гиҗ Вольф сурҗана. 
- Соңсад уга билчи? - Бийнь инәһәд, нам нүднәснь нульмсн цәәрәд, күч күрч ядҗана. 
- Нег мекч залу улан чолуг зүлгә-зүлгә бәәҗ, - гиһәд доктор эклв, - үүләд, эм кевтә онц- онц багла кеһәд оркна. Өрлә босад базрин үүднд ирәд суучкад: «Бүүргин хорн … Бүүргин хорн … Һанцхн марк»  … гиһәд хәәкрәд бәәнә. Нег күүкд күн авад оркхла, цуһар дарцад, тасчад авад йовҗ одна. Сана авсн кевтә негнь сурна: «Яһҗ олзлсмб, энүгитн?»  
- Яа, амр юмн, - гиҗ залу келнә: - Бүүргиг бәрәд авчкад, ардк көләснь бәрҗәһәд, чикинь секәд кеһәд оркхм … мел үкәд чигн одх уга, болв, соргдад, дор орад, әрә әмтә бәәх. Тигҗ келәд залу йовҗ одна. Түүшлҗ чамаг би бас эдлгнәв. Уда-а-ан үклго бәәхч, боль-шевистск андн! 
Бас цөн минут зүрк догдлулад авб. Доктор гихлә, һанцхн чик, дакҗ сольгдшго шиидвр авчксн күн болад, нег мөсләд, чаңһрад бәәнә. 
- Ганс, күүндәд хәләлч, - гиҗәнә. 
Хасвч, комиссар тал ирәд, модн орн бәәсн деер авч ирәд, уутта арһсн кевтә хайчкв. Орна көлд хадад кесн яршг дотр Бамб цецгин көл орв, тенднь дорнь хантрад боочкв. Хойр һартнь хатсн арсн «буһу»  - туша тәвгдв. Көл-Һар хойрнь доргшан татгдсн хөөн, махмуднь тиниһәд, нурһнь көвкәһәд сунад, арснь шүүрхдән күрәд ирв. Амнднь хар шүлсн цуглрад, чееҗнь үүмәд, ухан-медәнь харңһурад бәәв. - Келнч, угайчи? Келнчн? - гисн докторин дун дүүрән болҗ әрә соңсгдна. 
- Ки тасрвчи? 
Генткн ик күнд юмн белкүсн деернь унад одв. Муха сүкәр цоксн болна, тернь нурһнднь, өҗгнттнь шаагдад, зүсм-зүсмәр махинь шуучад хаяд бәәнә. Бәәсн бийнь һал асад, халу дүрәд, шатад-уңһдад йовна. Сутцн болһн чингдәд, берк гидгәр, зована. Комиссар нам түңгшх чигн биш. Цоклһн улм давад, чаңһрх дутман цонҗасн сүк улм мухад, ирнь хәрсн болад медгднә. Гегән уурад, харңһутрад, таг сохр болна. Тер хоорнд гегәрәд, цәәһәд, гилвкнә чигн. Тер саамлань «болв-яһв?»  гиһәд санснь, цәклһн кевтә түргәр шудрад, гиигрсн болад бәәв. 
Икл удан унтсн Бамб цецг серҗ чадад бәәнә: негт адрута хаалһар хозлг тергнд цокгдад, заальгдад одна негт салькн-тавр уга өдр, усн дотр һаран делчкәд, деегшән хәләһәд кевтсн чигн болна. Шин хадад авч ирсн ноһан- җөөлн болчкад серүн, үнрнь каңкнад хамр авна басл сәәхн, басл таалмҗта. Зәрмдән харңһу дундас бавһр көк чон һарад ирнә. Нүднь гилв- гилв гиһәд һал цацад, ярзасн ик-ик аран хоорндаһарнь келнь бултхлзад, түңгәрнь улан цусн һооҗад, күркләд, мел өөрдәд йовна. Дегд әәмшгтә, дегд кучр. Хәәкрәд босхар седхлә, деерәснь күчәр дарад, һазрла һазр кеһәд, толһань халу киит дүрәд … тиигҗәһәд уга болад, гегәрәд одв. Серл орад бәәв. 
Һарла киитн пол харһад, деер шам голңг- голңг гиһәд, саак кевтән. Мел хуучарн үлдсн болҗана. Сурлһа авсн сананд орад ирв. 
- А-а, әмдрвчн? Сән! - гиһәд күрилдсн болад одв. Толһаһан эргүләд хәләхлә, саак Доля нүднд эрлзәд бәәнә. - Кевт, кевт. 
Адһад һарад йовҗ одв «Акад юмб? Мууха цаһа санҗахмб? - гисн тоолвр амр өгхш. - Түүнд юн цаһан санан бәәдв йир? Чон … Мел кевтнь идҗәхәр гиһәд, мөриг әрвләд, сүл толһа хойраһинь үлдәдг чон …»  
Босхар седхлә босҗ болхш, нам көндрхлә цогц өвдәд бәәнә. 
45. 
Өлкәдҗ ирсн хортна өргинь соляд, өшәһән авсн болхнь гиҗ кедү араһан зуусн болхв? Тер цаг ирв! Белдвр төгссн, заквр ирхиг манахс, күләҗәнә. 
Намрин сүл сарин нег өрүн. Кесг миңһн товмуд болн минометс дегц лугшад, эргнд һазр чичрәд-догдлад, өрин маңһарт ца-цааһан күрҗңнәд, утан, элсн-шавр уга цоонград, нигт буднла негдәд, толһа деер элкдсн ик хар үүлнд күрәд харңһурад, таг сохр болна. Эннь Өмн- Деед үзгин фронт дәврлт эклхиннь өмн, хортна хар мөртә толһа деер хорһлҗ - һал хойрар хур ор уласнь тер. Буддтаһас биш авиац бас гүрминь өгх бәәсмн. 
Тегәд, танксар чигн, товмудар чигн дөңнгдсн йовһн церг, хойр үзгәр - Серафимович «! болн Клетск алдар дәврәд орв. Хортн, советск цергин цоклһна шүрүнд тесҗ чадад, бәәршәд, иҗлдәд бәәсн окопсан хаяд, һарад зулв. 
Тер өдр Теңгин фронт бас экләд хортиг шахад, Вертячий тал көөһәд һарв. Мел тер өдртән эврәннь барун захар мана церг кесг километрт гүүдәд орҗ ирв. Километр болһнд уралан йовхин төлә күчр гидг ноолдан болҗана. 
Болв эркн гисн цоклт өмн билә. Маңһдур өрүнднь 
Сталинградск фронт дәврлт эклх. Йовһн церг һазрла һазр болсн, уралан орхар бедрсн, товчнр тус-тустан орман эзләд, товмудан сумлад белдчксн бәәнә. Арднь, нурһнднь мотормудын ә күрҗңнсн соңсгдна. Зуг буднас көлтә дәврлт цаглаһан эклҗәхш. Дегд нигт хойр зун метрәс даву үзгдхш. Тегәд, артиллерийск белдврт түрүләд нег часд хооран саасн, болшго болхлань, бас негнд саах кергтә болв. 
Будн невчк таалрад, өөдләд, экләд үзгдәд ирв. Хамгин һал маңнад «Катюша»  дууһан өргәд авб, ардан һал-сүүләрн хаалһ татад, һалзу хортнд гүрминь агч йовна. Дахлдн товмуд болн минометс шуугад һарв. 
Иим берк күчтә, иим берк сүртә кевәр ду негдүлҗ, хортн деер һал-түүмр цацна гидг, терүг үзҗ, медҗәх, кеҗ-күцәҗәх улст ик байр- бахмҗ болҗана. Мел өцклдүр араһан зууҗ: «Нег чигн ишкдл хооран уга»  гиҗ йовсн улст, ода биисднь дәврх таг ирв. Тускнь терүг некҗәнә. Тиим удан цагин эргцд күсл болҗаснь күрәд ирв. Дәврлт! Һарсн һазр-усан хортнд өгәд, цухрад йовсн болн кесг сарин туршар цусан асхҗ Иҗлин эрг деер тулҗ зогссн улст, тер дәврлтәс байрта юмн уга болҗ медгднә. Генткн күчтә-күчтә гвардейск минометс «М-30»  лугшулад һарв. Эннь дәврлт эклх докья бәәсн, окопас мана цергчнр дегц босад, утар татад «Ура!»  гиһәд хәәкрлдәд, уралан зүткв. Танкс чигн курҗгнәд авад һарад бәәнә. Дәврлт эклв. Ашнь әвртә хортна харслт делгүдән тас тусв. Советск церг өдр ирвәс шахаһан улм өргҗүләд йовна. Хортна һарунь йир ик. Кел бәргдсн немшнр, нарн һарх үзг темцәд, һудилдәд, хүвдән һундсн бәәдлтә, туугдснь үзгднә. Даарад-көлдәд, харһнад-хатад бәәсн тедн нам туувр-хәләвр ураһар бииснь гелдңг- гелдңг гиһәд чигн ирнә. Эргнд мел үксн хортна цогц, шатсн танкс, товмуд, көмллдәд туссн машид үзгднә. Санан-серл өгл уга фашистнриг көөһәд, ээм деернь гишңг мордад селәдәр орҗ ирхлә, дегд-дегд һашута, зүркн ишкрнә. Нүкн- хорһдул болснас әмтн һарад, улан цергчнрән үзчкәд, байрлад, ууляд теңкән уга. Сулдхвр авч ирснднь ханлт өргнә, хортн ямаран аврлт уга йовдл һарһсинь келҗ өгнә. 
Өмн-Деед үзгин болн Сталинградск фронтс нег-негнәннь өмнәс Калач хәләһәд дәврәд йовна. Хортч эн хойр фронтиг харһулшго санаһар басл чигн зүткҗәнә: танковый хойр дивизь үкс гиһәд, Иҗл талас авч ирсн бийнь туслҗ бәәхш. 
Өмн-Деед үзгин фронтин түрүн танкс үзгдәд һарад ирхлә, сталинградцнр ноһан ракетс өөдән нискв. Теднь бас чигн хәрү өгәд, хамгин түргн гүүдләрнь уралан шунв. Зу һар километрт күнд гисн хаалһ ард үлдв. Нег-негнләһән харһхар эдн өдр-сө уга, унтл-кевтл уга йовсндан күрв. Эс меддг һазр, хаалһ-хачр му, цасн-бальчг, өрмтәд көрсн бичкн-бичкн һолмуд - хамг тоот ик гидг арһ-чидл некв. Тегәд, хойр фронтин дәәчнр бәәсән һарһв. Эдн эврәннь халун зүркндән советск цергин диилврин неринь болн туурмҗинь туг кевтә өмнән бәрҗ ирв. 
Тиигҗ, хортна церг Иҗлин эргнд бүслгдв. Чама гиҗ аралдҗ йовсн күцв. Махлас өөдән нисәд, «ура»  он дарад, оһтрһуд хаһ ташад бәәнә, һаран атхлдад, үмслдәд бәәдг теңкән уга. 
Бүслдгнь бүслвчн, бүслврт бәәх 22 дивизиг, дала болсн техниктәһинь, түргәр уга кеҗ, нег аю улм цааран дәврлт өргҗүлҗ, хортиг эврә һазрасн көөх кергтә болв. Хортн адрхин нааһар бәәнә. Советск церг һурвн хонгин дунд 60-70 километрт уралан шурһад орв. Теңг деер бәәх Калач, Советское болн Абганерово станцс сулдх, гдв. Хортна церг теткҗәсн, Теңгин на көвәд бәәх хойр тамр хаалһ таслтлгдв. Эн дәврлт немшнрин буурлтин эклцнь болв. Советск церг зурһан пехотн болн нег танковый дивизинь күүчв. Долан пехотн, хойр танковый, хойр моторизованн дивизь суг киштәһән, әрә әмән авч һарв. Дәәлдәнә ормд арвн дервн миңһ һар салдс болн офицер алгдсн, арвн йисн миңһн күн кел бәргдв. Түүнә нааһар хөрн хойр дивизь - һурвн зун һучн миңһн күн - бүслгдсн бәәнә. Сталинградск фронт нерән соляд Өмн үзгин болв. Энүнә өмн ик чинртә төр тәвгдв: Теңгин бахлурт күрч хортиг күүнәд, Батайск, Ростов, Новочеркасск эзлх. Тиигхләрн, Кавказд йовх немш хойр зәрмиг хәрү һардгинь таслад, хаалһинь бөглх. Болв немшнр хойрдад ик бүслвр болхас сүрдәд, берк гидг сөрлт өгчәнә. Иҗл Теңг хойрин хоорнд ик күчтә ноолдан болҗана. Хойр халх хойрулн чигн бәәсән һарһҗана. Манахс Ростов хәләһәд дәврәд, балһснд күрхәр седхлә, хортн йир яһад болвчн харшлх саната. Ард- ардаснь шин церг дәәлдәнд орулад бәәнә. Киитн - келәд керг уга. Зәрмдән дуларад, цаснла хутхлдад хур чигн орад одна. Болв манахс нег чигн агчмд дәврлтән зогсал уга, хортнла һар бәрлдҗ, шахад көөҗ йовна … Фронтин өмн захнь болҗ хөрн нәәмдгч әәрм Хальмг теегт хортнд сөрлт өгч, Әәдрхн тал тәвлго бәәсн, ода цаг оңгдарсн, дәврх, тедниг көөх кергтә болҗана. Полкин командир болчксн майор Харадан Увш, комбат капитан Григорий Нестеренко хойр штабд сууна. Деернь бас хойр комбат ирцхәв. Майор деерәс ирсн закврла таньлдулҗана, полкин амн тәвгдсн төр келҗ өгчәнә. Тег серәд уга, асхн унтсн кевтән: дуцг- дүлә. Эргнд мел әм-шир уга болҗ медгднә. Тагчг. Цуһар чигн нөөрт даргдҗ гихмн. Болв зуг һазаһин үзл иим. Илднь келхлә, йоста бәәдл мел талдан. Хөрн нәәмдгч әәрм хамг тоотан бел кечксн болвчн, басл чигн саамлҗ бүрткәд, яһҗахинь, юн болҗахинь, хортн ямаран бәәхинь шинҗлҗл, дару-дарунь негл һазрур - штабур зәңглнә. Эндәс немр заавр-заквр чигн һарна. Көдлмш мел буслад бәәнә. Цуг хамгин «җолаг»  һанцхн кун - «Негдгч»  бийнь-һартан авсн, дакн-дакн шалһад, шүүһәд бәәнә. Эннь-әәрминь командлгч генерал-лейтенант Герасименко. Нәәмн час. Нарн шиңкн бултаһад, «а манахс белн болчквта?»  гисәр, өөдм һатцас маасхлзад һарч йовна. Генткн тагчг бәәсн эвдрәд, эргнд күрҗгнәд, товмуд талхм-тачк өгәд, авад һарад бәәнә. Хортна окопс деер, идән-будан: юн болҗахнь медгдхш, утан элсн хойр хутхлдад, келәд керг уга. 
Немшир үүмәд, ода йиринә дәврх гисәр доран улм шухилдәд, өмнән шилтлдсн белн болҗана: иим йовдл учрхинь эдн медә, сана билә. Иҗлин көвәд болсн цоклтан нег үзүр энд ирҗ, эднә толһа цокх инь күләдг болвчн, минь эн өрүн эклх гиҗ санҗасн уга. Тегәд үкс адһад танксан өөрдүләд, товмуднь болхла бас келхм биш, халунь улм чаңһрад бәәнә. 
Бүкл өрәл частан хортна нүр зерглән деегәр ки сулдхл уга төмрәр мөндр орулад асхҗ-асхҗ, мана товмуд хаалһан игдарулад, улм гүүдүләд, хонрдгч-һурвдгч зергаләһинь экләд «бүрткҗ»  йовна 
Минь тигҗ өгхинь гетҗәсн кевтә, улан ракет өөдән һарад, иигән дәвртн гисәр хортна үзг зааһад, хагдҗ одад, деер хаһрад, һал цацад ормв. «Чамаг»  гиҗәсн цергчнрин цагнь ирсн, дегц бослдв. «Ура-а-а!»  гиһәд хәәкрснь, ца- цааһан күңкнәд, теегин у-өргнәр, бүкл әәрмин захас захур нисәд, кен негнәннь омгинь өөдлүләд, өргмҗинь өскәд, дакн-дакн чикнднь хадгдад, зүркинь бульглулад, уралан дуудна. Танкс чигн күр-күр гиһәд хамг эргндк шууганд а ду негдүләд уралан шудрв. Эднәр хальч кеһәд цергчнр бас дахв. 
Дәврлт эклв! Халун эсрңг дән Харадан Увшин полк танкс дакад гүүлдәд, хортна түрүн зерглдәнд өөрдәд күрч ирв. Цаадкснь мел тагчг. Шиңкн дәәлдҗәх күн болхнь: «товмуд эдниг кедгәрнь кеҗ, нег чигн әмд кү үлдәҗ уга»  гим дүңгә. Фашистнр нам бәәсән медүлҗәхш. Эннь мек. Күләлдҗәнә. «Хортна окопс күртл юмн үлдсн уга. Икәр алхлхнь хөрн - һучн …»  гиҗ Анҗг санх хоорнд, немшин пулеметснь дөгц яргад хойр талас хәәчләд, йовһн цергиг танксас салһад авад оркв. Дәврлһн тогтнад одв. Цергчнр үкс кевтәд, һазрла һазр болад, окопс малтлдҗана. Хортна халһнь улм чаңһрад, улм нигтрәд бәәнә. - Игәд кевтхлә эднч кү үлдәшго, һанцхн арһ-уралан, - гиҗ Хар келҗәнә. 
Болв минь эн кевтсн һазраснь сән, тааста орм дакҗ мел уга болҗ Анҗгт медгднә. Эн толһаһан өндәлһәд хәләхнь: өмннь бәәх бичкн ова-элснд ирәд арвад-хөрәдәр сумн шаагдад бәәнә. «Харин зөв. Хар чик келҗәнә»  гиҗ санҗана. Тиигн, хойр көләрн ишкләд босх хоорнднь, нурһнднь йовсн вещмешокнь сансар гиһәд, дотрк кружкнь кор-кор гиһәд одв. Анҗг үкс адһад хәрү кевтв. «Босхшго бәәдлтә … Харин чик … Кедү кевтхмби??..»  гиһәд чигн толһад орна. Хәләхлә, цуһар чигн кевтнә. 
- Уга, игҗ биш, - гиҗ бийдән келәд, оралһата йовсн улан туг һарһад авб. 
- Хойрулн … Хойрулн зерг босхмн, - гиҗ Хар келҗәнә. 
Тер хоорнд мана танк туснь бәәсн пулеметан дорнь дарад, давад һарад одв. Эн хойр дегц босад, невчк өкәс гиһәд уралан һарад гүүв. 
һазр деерәс сәрвкәд улан туг үзгдәд одхлань, батальон чигн дахад босад бәәв. Уралад хәәкрснь холдан күңкнәд, сүрнь улм өсәд, немгдәд йовна. Хортна чикнд болхла деернь түмн церг орснас даву болҗ медгднә. Немшин окопст күрн Анҗг гранат шивәд оркв. Хаһрад элсн цацгдад одв. Өмнәснь хойр һаран өргәд өндр шар немш босад бәәв. Юуһинь торхв, Анҗг цааран хойрдгч окотас тал хурдлҗ йовна. Эргнд мел тагсохр: утан элсн хойр. Генткн деернь советск салдс гүүҗ ирәд, «цок эдниг!»  гиһәд хәәкрәд, автоматарн дарҗгвулад оркхла, товин өөр бәәсн һурвн немш хайчкад һарад зулҗ йовна. Мел тер агчмла бичкн өөдм деер улан туг делсәд бәәв. Удсн уга цуһар дәврәд орҗ одв. Батальона командир капитан Нестеренко туг тал гүүһәд ирв. Анҗгин һаринь авад атхад, теврәд үмсв. Тернь яахан медҗ чадхш, келхәс зуг: - Хариг үзсн угавт? Хариг? - гинә. 
- Гүүҗ йовад унсинь үзләв, боссинь медсн угав, гиҗ негнь хәрү өгчәнә. 
- Хартн әмд! Хартн әмд! - гиһәд полкин командир ирәд зогсв. Санрот тал йовулчква. Тигн: Анҗг, яһлачи? Нурһнчн мел … 
- Уга, дала юмн ута. Пулемет вещмешоким кедгәрнь кевә, - гиҗ тернь хәрү өгчәнә. 
Товин сумн ирәд хаһрв, һазр чичрәд, догдлсн болад одв. Тер шүрүнд туг унн гиһәд келтәхләнь, майор Харадан Увш тосҗ авад, улм гүүнд ишинь шаав. - Тигҗ болшго! - гиҗ майор келв. - Эн туг ода үндән мөңкинд делсх зөвтә! 
Альмаһар, яһҗ үд болснь медгдсн ута. Нарн девшәд өөдләд тус деер гилвкнә. Зунла әдл биш, күчнь баһ, тер бийнь халулад бәәнә. 
- Хулхтдиг немшнр әвртә гидгәр батлсн бәәҗ. Толһа деер, ташуһарнь чигн кесг зергдән харслт белдгдсн, Утта үнәс чигн үлү болх, - гиҗ комбат келҗәнә. 
- Уттад теңкән бәәхв, - болҗ майор хәрү өгв. - Түүндчн ирҗ кесг хаалһ негднә. Дакад, түүнәснь көөхлә, ца Элст күртл зогсдг арһ уга … Эс гихлә бидн ээм деернь мордад орхгов … 
Танкс чигн, йовһн церг чигн зулад һарсн хортна ард орв. Болв теднь күцгдҗ йовхш. Утта күртл тавн-зурһан километрәс даву үлдсн уга. Хәләхлә, өмнәснь танкс аашна. Зулҗ йовснь хәрү эргүлҗәнә. Кедү чидл аашна гихв? Ямаран? 
Майор Харадан Увш зогсад, батрх команд өгв. Танкс, бичкн хотар бәәсәр орв йовһн церг һазр дор орад бултҗ одв. Күләлдәд кевтнә, хортн шу удтан дәврх гиҗ санҗана. Болв тедн бас зогсад бәәв, бас байҗана. Кен негән хойр халх шинҗлҗәнә. 
Асхн болв. Сө ирв. Урднь тасрл уга машид гүүлдәд, көлгд йовад бәәдг ик хаалһ ода ам-шир угала әдл, харңһу, тагчг, эс медсн болад бәәнә. Эргнд дүңгдүлә. Хортн чигн бәәхән медүлҗәхш, манахс чигн ә уга. Өрин алднд генткн ик-ик хар үүлн һарад, хархлзад-бархлзад, толһа деер унад, дарн гион болад, ард-ардасн көөлдәд нүүһәд, эргнд улм харңһурад одв. Шуурһн эклв. Цасн, элсн, шора һурвн авлцад, оһтрһу тал өөдләд, салькн һалзурад, миңһн чон ду негдүләд уульҗах мет эгзгңәд, теңгр, һазр нииләд, келәд керг уга. Салькн үзүртәг кендән келхв? Һол суһлн гиһәд бәәнә, эс үләдг һазр уга. Нүдн дүүрәд, бөглрхдән күрнә. Шүдн тачкнад, кард-кард гиһәд, җаҗлҗ болхш. Окоп сиг шора дарад, пулеметн эвдрәд, товмудын оньсинь ховчнр киилгәрн гишңг орасн бәәнә. Хальмг тег хортнд әврән үзүлҗәнә. Хар әмнч кергтә болхла, хәрү дакҗ бичә нааран хәлә гисәр, салькнь улм чаңһрад, орн шуурад, модн хуһрмар киитрәд, хойр-һурвн хонгас нааран ханх бәәдл уга. Майор Харадан Увш Комдивин - генерал Губаревичин өмн зогссн бәәнә. Тернь нартас нүдән авхш. Генткн өндәһәд, Увшин деегәр ца хәләһәд, тагчг зогсҗаһад - Уятаг авх кергтә, - гиҗ келҗәнә. - Амр биш. Тана полкд даалһгдҗана. Деертн танковый полкар дөңг өгнәв. Шуурһар олз кеһәд, үрү хаҗуһаснь медмҗән угаһар өөрдҗ ирчкәд, танксан дахад ортн. Товмудар пулеметан үлдәчктн, шууга тачаг. Медгдви? - Йовх зөв өгтн! Комдив өөрдәд һаринь авад атхв: - Хаалһхн байрта болтха! - Ханҗанав, үр генерал! - Увш доран эргәд һарад одв. … Зөвәр уухнар эргәд, танкс арһул көндрәд һарв. Арднь полк дахҗ йовна. Эргнд мел көрәд таг болҗ одсн, далаһар әәх юмн уга. Зуг саглхнь-бийән медүлҗ биш. Хортна өмн үлдсн цөөкн товмуд, пулеметс чигн, хая-хаяд бәәсән медүләд оркна. Немшнр татхлань нир-нир гилдәд одна: халһнь кесгтән зогсхш. Долан час. Шуурһн номһрх биш, давҗана. Таг сохр. Киитинь келәд керг уга. Дакад, хүүрә киитн болхла юн керг. Орн шуурад, күүнә чирә- махмудт күрәд хааляд, доран мөстәд, шинелин үснд цасн хурад, көрҗиһәд, модн болад, нуһрдгнь тасрҗ йовна. Болв шуурһар төр кеҗәх күн уга. Цуг оньг өмн туссн бәәнә. Полк бийәрн танксан дахад селән тал дәврҗ йовна. Танксин күрҗ гисн, шуурһна шугшсн болн «Ура-а!»  гиһәд сурәлсн хамг, автоматан дарҗгнснла негдәд, киитн аһарт дүүрән болад бәәнә. Шуурһнд болн танкстам нәәләд, дулан гермүдт духуцад, унтад кевтсн немшнр халдана ә соңсчкад, дегд әәмхләрн нүцкәр һарад гүүлдәд, сумнла эс харһвчн, үзгән алдад, көрәд, көлдәд бас тарв. Бүкл полк кел бәргдв. Алгдсн, геедрснь бас дала. 
Полкин командир, тарһн чигн шар немш, шилнь монцаһад, хойр халхнь чичрәд, дотр өмсдг киилг, шалвр хойрта һудиһәд, майор Харадан Увшин өмн сууна. Келхәс, мел мөргәд, шугшад: - О майн гот! О майн гот! - гиһәд давтад бәәнә. - Полк хуурва … Фронт альдви? Танк мана яһла? - Шүрүндән босчкад, шалврнь унн гихлә хойр һардад, доран сууна. Уульҗана: хойр һарарн чирәһән хальчлсн ээмнь чичрәд, дагҗад бәәнә, 
- Тана танкс бидн альдас медхмб? - Майор инәнә. 
- Тедн бүтний? - гиһәд немш дакад босв. - Цуһар ниргәд инәлдхлә, дакн ормдан суув. 
46. 
Элст. Гермүдин һаза, дотрнь деернь чигн, олн зүсн цецгс эрәтрәд, хурц нарна толянла авлцад, солңһтрад нүд авлна. Ик-баһ уга уульнцд һарсн, кееһә хувцта, инәлдсн-наадснь үзгднә. Эдн дунд партизанмуд бас йовна. Цуһар цецгс бәрҗ. Бамб цецгс! Алтн зул цецгс! Альдас иим элвг цецг авсмб? болад доктор нәәртән өврнә. Тер хоорнд «фон Паулюс Сталинград авсн болҗана. Тегәд немш салдсин диилвр уктҗ, маниг күндлҗ йовх улс болҗана. Би медл уга соңсл уга альд йовсмб?»  гиҗ бийдән уурлхар седсн бийнь, әмтнә чирә-зүс, дала олн цецгс үзчкәд, маасхлзад, өмнәснь тосад һарч йовна. «Йо, акад юмб? - хойр нүднь хурдлад, хурсн улсин деегәр, заагар булхчад, хәләцнь холдад йовад чигн одна, өөрдәд күрәд читн ирнә. Эврәхсән үзхш. - Яһсмб? Альд йовдви?»  гиһәд әмтнә хоорндаһар түлклдәд, дөрвн үзгдән аңһлзад гүүхнь, нег чигн күн уга … 
Тиигҗ йовхнь генткн ил машин хурдлад һарад ирв. «Эн аашҗлм»  болад төвкнәд, әмнәснь тосад өөрдҗ йовхла, - акад юмб? - Гопри, Вольф, Фишбрандт эдн деер-деерән дарцлдсн, неҗәд-хошад чемодаһан теврн-атхад бөгдилдсн, машинә хурдар хаҗуһарнь давад һарч йовна. «Зулҗ йовна … Зулҗ йовна …»  гиһәд дотрнь тод болад одв, байр-бах мел уга болад, ухань салврад, яахан олҗ чадҗана. Тер хоорнд сана авад: 
- Намаг … Намаг … Бичә хайтн … Автн … Дахултн … Суулһтн … - гиһәд хәәкрәд көөлдхнь, дайлад орклад йовсн бийнь керглхш. Төгәһәрнь хаһад зогсахар седхлә, пистүлнь уга. Му заян гиҗ санчкад, басл чигн бәәсән һарһҗ хурдлна, келнь һазрт күрсн угань медгдхш. Тиигх дутмнь машин холҗад, бийиннь гүүдл арһулдад … генткн бүдрәд, тоңһрцглад, хойр көлнь өөдән хәләһәд тусна, картузнь ики тенд одад унад, төгәләд йовна, һәәд картуз одг гиҗ санад, яһлалад, нег көлән чирәд доһлг-доһлг гиһәд гүүҗ йовна … 
Генткн хард-таш гиһәд гер чичрсн болад одв. Чочад серәд ирхлә харңһу. Дегд әәмхләрн дериннь дораһар кесг саамлад ки шүүрәд, пистулан олҗ чадхш. Яһсмб? Иигҗ санн өсрәд босад, дерән авад хаяд оркхла, пистул ормдан кевтнә. Шүүрәд авн, чавгинь татчкад, альдаран зөрүлхән медхш. Нег терз тал хәләнә, нет үүдн тал ормана. Дакн хард-таш гиһәд, терзин хааһул хаагдад, тер даруһан хәрү секгдәд, эрст цокгдад одв. «Саак салькн көдлҗәнә»  гиҗ сансн бийнь, кесгтән төвкнҗ чадхш. Санхнь-санхнь дотрнь му болад, ирвәтрәд-зарасрулад одна. Нөр күрхш, толһад эс ордг тоолвр уга. Негт бийән керлдәд, хәрнә: «Яһҗанчи? Адрҗ бәәвзәч?»  болад уурлна. Тер хоорнд цааһаснь оңгдан тоолвр орад, саглв гиҗ гем уга, цагнь тиим гиҗ зөв өгнә. «Мана керг муухн, нөкднр гихлә түүнәс чигн даву. Кемр зуллдан болхла, өрлә орсн зүүдн төв гидг, хаяд һархасн чигн арашго улс»  гиҗ эврәхстән уурлна. 
Фронтин зәнг дегд зута. Ицл кеҗәсн зурһадгч әәрм бүслврт бөөснә күмсн болҗах … Энд, Хальмг теегт, 16-ч мотодивизь гүрмлә харһҗах … Хәләсн хойр полкан геесн ода ямаран - дивизь гихв? Генерал Гопри көгшрәд, шүднь унад, яс кемлдгәсн һарсн барг кевтә, кетрәд, эцәд нүднь оңһаһад, йосндан тенҗәнә. Му, му. Хулхт, Утта, Яшкуль һарас алдрсн, ода Улан Эрг дарунь … дарунь Элст … «гиһәд санхнь заядар көлсн асхрад бәәнә. 
Бичә санс гисн, бийнь болхш. Зүүдн дакн- дакн уханднь орад, тер дала-дала цецгс, инәлдсн әмтн нүднднь үзгднә. Бамб цецгс»  Ээ, комиссарнь Бамб цецг биший чамас өшәһән авч болх «гиһәд, босад, хувцан өмсн бәәҗ, телефоһар Вольфиг дуудҗана. Мендлчкәд ю- бис күүндҗәнә: - Полковник, нохан дун өөрдҗ йовна, - гиҗәнә. - Эндр маңһдурас давх бәәдл уга. Партизанмудиг һарт авчкхмн болвза? Буру эс гихлә хамдан бас мег сурлһ авий, мөр болхнь, әәлһхнь келх … Келх гиҗ ода тернь нам керг чигн уга, болв теднә зөрсинь салвлад, ам алдулсн, дала юм эс өгвчн, та ма хойрин седкл аадрулх билә. Яһвчн, келүлҗ авла гисн нернь … - Тиим, хооран сааҗ биш, - гиҗ цаадкнь келв. - Би ирнәв … … Түлкәд-чичәд, шавтаһинь өргәд, чирәд, цуһараһинь авад ирв. Стол һатц суух немшнриг, диван деер суух Түҗгрә Бадм, Огдна Басңг эдниг кен чигн керглҗәхш, нег-негндән шилтәд орҗ одв. Кен негнәсн деерлкх юмн уга. Цуһар чигн цокулад, гүвдүләд, зовалһ а бәәҗ, шарх- шав хойр, цогцднь бүтн орм уга. Болв эднә седклнь өрггдәд, байрнь өсәд одв. Үкдг болвчн хоорндан му седкл уга үкх гисн санан орҗана. Цувлдулад, тер тиигҗ келәд, эннь иигво гиһәд шахад, ээрәд бәәхлә, дегд эс иткдг болвчн, зәрм- зәрмдән дотран «гигсн болхий»  гиһәд маһдлдг. Ода цуһар чирәцәд харһад ирсн, тер тоот худл бәәснь ил болҗана. Келснь, теднәһәр болснь иим зовлңг узшгонь медгдҗәнә. - Не, танла наадснь болх … түүнәс нань даву-керг бәәнә. Игәд наадыг төгсәҗәнәвдн. Келх үг бәәхлә келтн, манд, өрк-бүлдән, ах- дүүдән. Тегәд, күн болһн эврәһән, йисн грамман авх, - гиһәд доктор Доля пистүлән һарһад, хойр- һурв өөдән хаяд хавлв. - Кентн эклнә? Шулун, шулун … 
- Та эклнт, аль та эклнт? - гиҗ полковник Вольф командир комиссар хойр тал зааҗана. 
- Би чигн эклсв, - гиҗ комиссар хәрү өгчәнә. 
- Үгин хоорнд та яһад Бамб цецг болсмт? Юн болҗана тертн? - Ю келнәч гисәр докторин нүднь инәмскләд, күләҗәнә. 
- Келхәс урд суулһтн, - гиҗ комиссар келҗәнә. - Тууҗ ут: зогсн бәәҗ келхд чигн күнд, соңсхд чигн күнд … 
- Сууцхатн … ол сун гиҗәхшт, - болад Доля һарарн заав. Стулмуд авад цуһар суулдв. «Ода энч юуһан келхәр бәәнә?»  гисәр үүрмүднь хоорндан нег-негән хәләлднә. 
Комиссар таварлад сууһад авчкад, эклҗәнә: «Хальмгудт Бамб цецгәс әрүн, эңкр урһмл уга болдм. Кезәнә кезәнәс авн хальмг улс түрү- зүдүлә харһад, кеер хонад, кец дерләд, үвлин киитнд өмсхәр дутҗ, халун һаң-гд харлад шатҗ, буршмтнь хатсн, бүснь сулдсн, хүвдән һундад, Хоңһран магтад йовдг бәәҗ. Нег күңкл көгшә, бас бийдән зөв Алтн чееҗ болҗахгов, чикнь ут, келнь хурц күн бәәҗ. Тер келдг болна, һазрин холд нег сәәхн чигн цецг бәәдг, түнүнд күрәд эк авад, кемр терүг делгүдән тәрәд оркхла, хүв-җирһл гидг бийнь ирдг гинә. Тиим болхла цаг үрәҗ биш гиһәд, Хальмг тег кевәрн хүүв-күр кеһәд, арһта гисн залуст арнзлинь тохад, арминь атхулад йовулна … - Та манд Җаңһр келҗәнтә? - гиҗ Доля сурҗана. - Энтн арвн хойр белгтә эс болдг билү? Тегәд, эндртән чилхий? - Уга, би танд үн келҗ өгнәв. Соңсхар- медхәр бәәхлә, бичә харшлтн … Ахрар келхлә, тиим сәәхн болчкад, тиим берк эрдмтә цецг альд урһдгинь сура-сура йовҗ, залус олад күрәд ирнә. Эк авх улс эрк биш садовниклә харһх зеегтә болҗана. Учр-утхинь сәәнәр эс медҗ авхла, цуһар олар орлцҗ һазринь ирлцңһү кевәр эс ясхла, ундинь урдаснь эс белдхлә, дакад керә- шовунас хәләҗ-харҗ эс бәәхлә, цецг урһл уга чигн бәәхнь ил. Садовник хальмг элчнрин зөв- учринь соңсад, тиим түрү-зүдүд, тиим хату- мөтү бәәдлд бәәх улст хамгин түрүнд өгх кергтә гиһәд, бамб цецгин эк өгнә. Ташр яһҗ тәрх, хәләҗ-хархинь, ямаран көдлмш кехинь кевтнь зааһад бичнә. Тер бичгнь «Хальмг ахнр-дүүнр! Тана хурта бийинтн һарт …»  гиҗ эклдг болна. Тегәд экиг авч ирәд, теегин ут-туршар киискәд, ке-рә «шовунас харад, тедниг уга кеһәд көөһәд оркхла, цецг күч авад урһад бәәнә. Тег өңгән соляд, кеерәд, цусн улан цецгәс тугмуд кевтә делсәд, шарһ нарнла наадад, әмтнә нүд байрлулад, седкл эзләд, җирһлинь хүвләд оркна. - Тер садовникин нернь - Ленин! Тегәд тиим сәәхн, тиим әрүн, тиим эңкр цецгин нер авч, таднла, керә шовудла ноолдандан би бахтхас биш … 
- Ки таср! Ду таср! - гиһәд стол цокад, Вольф, Доля хойр нег дууһар хәәкрлдәд босад хойрулн пистулан шүүрәд гүүв. 
- Бичә кел гихлә юн үг бәәхв. Тууҗнь тиим билә. 
- Ду тасрнч, угайч? - гиһәд Доля нудрман атхад өөрдҗ йовна. Бамб цецг сүрд гиҗәхш. Хәрнь өмнәснь босад, келҗәнә: 
- Ах-дүүд, үр-өңгд келх цөн үг билә. Зөв гихләтн келнәв. - Уга, - гиһәд Сольф нәәхлв. - Уга гихлә, уга болад бәәхгов. Бийстн кел гичкәд … - Ю келнәч? - гиҗ Доля шилвкнә. - Сүл герәсән … - Келг! Келҗ альдаран одх эн, - болад йовдгнҗана. Полковник ормдан суув. «Ода энч яахар седҗәнә?»  гисәр Огдна Басңг хавтаһад бәәнә. Түҗгрә Бадм харцаһан дун уга, хамран хучлад сууна. - Кел, - гиҗ Вольф зөвшәрҗәх. - Дакҗ мел ам аңһашговдн! Цуһар чигн! Доктор Деля, мөргх бухинәр хурдлҗ ирәд, Бамб цецгин өрчәс авад, цокх хоорнднь, комиссар өмнәснь тосад өргәрнь өгснд, Огдна Басңгин өвр деер тернь одад тусв. Вольф, үкс пистулан өргн, чавгинь татад, хахар седхләнь, Доля хәәкрәд: «Бичә! Бичә! Келүлхв! Келх!»  гиҗ аралдад босад аашна. Тер бийнь цокад оркчв гисәр саглад, Бамб цецгин барун һарас нүдән авхш. Комиссар һаран өргәд хүрүлх хоорнд, цаадкнь шүүрәд бәрәд, мошкад оркв. Тиигхләнь, Бамб цецг шавта, моһтш һарарн докторин гесәр чичв. 
Талькарнь цоксн болла, комиссар төгәләд, чик гедргән тусв, чикнь шуугад, толһань диинрәд … нүдән секәд хәләхлә, эврәннь тускан кечкүв гисн бәәдлтә Ганс зогсҗана. Доля хурдлҗ ирәд, девсәд, ишкәд, яахан олҗ ядҗана. Өндәһәд, босхар седхлә, Ганс дакн деерәснь девснә. 
- Кел! Кел! Бамб цецгин үзүлсв чамд! - Келчкләв … Дакҗ ам аңһашгов, - гиҗ комиссар келнә. - Келхнч! Ганс! - гиһәд доктор хәәкрҗәнә. Тернь пол деер кевтсн Бамб цецгин барун һаринь дорнь дарад, альхарнь хадас цокад һатлһад оркв. Һаринь халун цогар шаасн кевтә, зөвүрнь хурһдарнь гүүһәд баһлцгд орад, түүнәснь цаарлад тоха, ээмд күрәд, цуг махмудан тарад, һал асад, ирвс-ирвс гиһәд йовна. Өвддг дегд давад, улалһсн төмр бееләһән авад дарсн болад, кинь давхцад, болв бәәсн чидлән хураһад, өндәһәд, үүрмүд талан хәләх хоорнднь, улдан немртә күнд хар һосн хамр-амн хойрарнь тусад, ардан полд цокулад яцг гиһәд унв. Хамраснь халун цусн асхрад, үүрмүднь эргәд-дуһрад, төгәлсн болад, мел геедрәд, үзгддгән уурад, харңһурад одв … 
Нүдән секхлә, саак бичкн шам голңг-гоущг гиһәд әркд чичрсн болна. Хәләхлә, мел эврә улс. Зүүдн? Уга. Цаһан деернь өкәсн, хала ааһас амнднь ус балһулад бәәнә. 
- Сергвә, сергвә, - гилдәд, цуһар өөрдәд күрч ирв. 
- Комиссар, ханҗанав, - гиһәд Илья өкәһәд, маңнаһаснь үмсв. Күн болһн бас командирән дахад үмсв. Бамб цецг уульҗана: нульмсн бийнь цәәрәд һарад, голңг-голңг гисн шамин герлд гилвкнә. Үүрмүдиннь дур авлна гидг, терүгинь эзлнә гидг-һазр деер түүнәс сәәхн, түүнәс ачта юмн бәәхий? 
- Таднд ханҗанав, таднд, - гиһәд һаринь авад атхкар седхлә, бийиннь һар модн болад, күүнәһәс чигн дор, соңсхш. Хамг тоот, эклцәсн сүл күртлән, зевтә хадасн, темртә һосн цуһар толһаднь орна. 
- Не, үүрмүд, эндр-маңһдурас давулх өңг уга. Дала цаг үлдсн уга. Сүл эргц үлдв. Залу кевәр тостн, - гиһәд командир келв. - Цуһарадтн ханҗанав … 
Үүдн харҗңнад, кесг улс орад ирв. Мел эсэсовцнр, үг-күр уга түлкәд, чичәд, чирҗ йовна. Цаһан, Баатр хойр комиссарин сүүд орв. Наадкснь бас кен сулхман дөңнәд һарад ирхлә, бүркәтә хар машид зогсҗана Өргәд, шивҗ-шивҗ, ардк үүдинь хааһад оркв, таг сохр болҗ одв. 
Машин чичрәд һарв. Удсн уга, ирәд, зогсад бәәв. Татад, түлкәд буулһад, ик хотхр дотр малтсн нүкн бәәснә амн деегәр зерглүләд зогсав. Бамб цецгиг Баатр, Цаһан хойр дөңнҗәнә. Нар үзлго гилтә бәәсн улст, үвлин киитн аһар хамр хаһ-ташаһад, оошкан дүүргәд кииләд оркхла ца- цааһан серүтәд йовад одна. 
Өөдән хәләхлә, чилгр цагт көк торһн көнҗл кевтә холдан чичрәд бәәдг теңгр, маңгсиһәд, хархлзад-бархлзад, ик-ик хар үүлн салькнд көөгдәд, нүүһәд, кен негнәсн ахлхар урлдад, һазр деегәр сүүдрән унҗулад чирәд, хотхр- мүкәр чигн, толһа-өөдмәр чигн тегштнь орад, һарад йовна. Хүүрә цасн хурлзад, дораһар киисәд, өвснә уңгд агчмд торад, түүнәсн алдрад, дакад торад, хурлзна. Киитнд көл менрәд, махмуд күндрәд, сутцн һолилдсн болад, цогц күүнәлә әдл. Болв партизанмуд толһаһан өөдән кеһәд, сальк өрлдәд бәәнә. Үклиг залу кевәр тосх гиһәд нег мөслчксн-киитәр киит кеҗәхш. Немшнр болхла, бөгдилдәд, даарсн богшурһан бәәдл һарад, бавилдәд, яахан олҗ ядҗана. 
Генткн «луг-луг»  гиһәд ик товмуд күрҗгнсн чикнд хадгдад, өрүн маңһарт эргнд күңкнәд, теегин у-эргн аһугар сулдан нисәд, захас-зах күртл дүүрән болад, диилвр аашхинь зәңглнә. 
- Манахс! Манахс! Соңсҗанта! - гиһәд комиссар байрлад, товмуд күрҗгнсн үзгүр зааһад, «Интернационал»  өргәд авб. Цуһар һар-һаран бәрлдәд дуулснь, күңкнәд бәәнә. 
- Ду таср! Ки таср! - гиҗ давтад, доктор Доля хурдлҗ аашна. Ахрхн шииртә, бөдүн күзүтә, хотта цусн болсн тарһн чигн гауптман бас пистүләрн заңһад, салдсмудан адһаҗ, зогсаҗ йовна. 
- Манахс аашна! Манахс!.. 
Автоматс, хотна нохас кевтә, яр-яр гиһәд одв. Хәләхнь, комиссар зогсад бәәнә. 
- Диилвр ман-а-а!.. - гиһәд хәәкрҗәнә. Доля хурдлҗ ирәд түлкх хоорнднь, Бамб цецг чирәднь нульмад авб. Таш гиһәд хасн ә һарв. Комиссар уралан, хооран ишкәд, тамтрҗаһад, унв. Немшнр нүкн деерәс дакад кесг саамлад хав. 
Әәмшгин нүдн ик, чикнь сонр гидг. Немшнрт товин дун улм өөрдәд, хаҗуднь күрҗгнсн болад, адһлдад, нам яһҗ тер нүк булснь биисднь медгдсн уга, машид деерән сууҗ авад һарад гүүлгв. «Манахс аашна-а!»  гиһәд хәәкрсн дун ардаснь көөлдәд, холдад һарх дутман улм-улмар чикнд хадгдад йовна. 
Чилгч 
… Теегин альвн салькнд Улан туг делсәд, уралан гиҗ адһаһад, дуудсн болна. Дәәч Заквр цуһараднь умшҗ өгчәнә: «Хортна харслтынь тес цокад, Хальмгин хотл балһс - Элст сулдхтн!»  гиһәд, киитн аһарин дүүрәнд күңкнәд бәәнә. 
Заквр умшад төгсә «! цацу, доран-хург гихв, юн гихв, кехәр бәәсн биш - үг сурҗацхана. Ца-ца гитл, баахн, уҗрха шар танкист экләд келҗәнә: 
- Мини һарсн, өссн-боссн һазрм - Хальмг тег. Минь эн, мана танкс ода зогсҗах тег эн. Элст - үүнә һолта зүркнь. Тегәд, Элстиннь төлә, эңкр теегиннь толә, олн-әмтнәни сулдхврин төлә, ээҗ - Төрскнәни төлә нег мөслҗ, хар мөртә хортна нуһрснднь утх таал уга би зогсхн угав гиҗ тадндан, дәәч үүрмүд, амн үгән өгчәнәв! Цуһар ниргәд альх ташҗана, бас кесг улс үг авад, көвүг дөңнҗәнә. Эднә келснь - өшәһән авхм гисн дуудвр кевтә, цергч, командир болһна седклд хадгдад бәәнә. Хург төгсвә. Церг, дор ормасн көндрәд, Элст хәләһәд һарва. 
Тегәд, өшәтәнә сөрлтиг хомнн цокад, хойр захарнь шамлад көөһәд, Элст тал нүрәд аашх Хөрн Нәәмдгч әәрмин һал маңгнад майор Харадан Увшин полк болх Хальмг разведэскадрон хойр йилһрәд, йирл «чамаг»  гиҗ йовхнь мел алдг уга. 
Элстиг хортн әвртә гидгәр харсҗана. Болв, чидлдән нәәлҗәх бәәдл уга, экләд шатаҗана: һал утан хойр 
авлцад бәәнә. Тиик дутм шачах балһсан үзҗәх хальмг болһна, цергч, командир болһна зүркнь шарклад, зуг «докья күләх»  гисн заквр бәрҗәнә. Хальмг эскадрон хотхр, һуурһл хамгар бултад, толһа, кец ташрла йовҗ Вознесеновкас давад, түүнәсн цаарлад, тер хоорнд харңһу болҗ одва, Элстин захд күрч ирвә. Дәврхәр белдәд авчква. Наадкстан, үгцсн кевәрн, улан ракетәр докья өгчәнә. Түүгинь күләҗ бәәсн танкс, йовһн церг бас, балһсна һурвн таласнь дәврәд орҗ йовна: сөрлтәр сөрлт кеҗ йовхш. Немшнр йосндан сүрдҗәнә. Сөөһәр, үзг болһнас нүрәд орад аашхла яахмб? Тер хоорнд, хү салькн кевтә, мөрлә церг - Хальмг разведэскадрон - уралад, довтлад күрч ирвә. Хортн ү-дә уга, һарад зулхнь зу - машиһәр чигн, йовһар чигн - нүүһәд - нүкшәд бәәнә. 
Тегәд, Шин, 1943 җил урһхин мел өргн дор, дөчн тавн минут өмн, Элст сулдв. Минь эн, ахр болчкад шүрүтә ноолданд, хортн нег мотополкан, хойр батальон цергән күүчгдәд, үлдснь әмән авад һарад зулснь тер. Элстд шин җил кехәр бәәснь хорн болад, хоолднь тәвгднә. 
Элст мана болв! 
Балһсн деер урдк кевәрн улан тугмуд делсәд, теегин альвн салькна аю дахҗ хойр талан сәрвкәд, үвлин нарна толянла авлцад, улм улаһад, ээҗ Төрскнәннь, эңкр теегиннь, Элст балһснаннь төлә әмән өгсн эк-эцкнрин, ах- эгчнрин, дүүнрин асхсн улан цусн болҗ күн болһна нүднд үзгднә. … Хотхр дотр, шин овалсн улан шаврин өөр, һазр шилтәд өкәсн майор Харадан Увш, капитан Григорий Нестеренко, сержант Шонхра Анҗг һурвн зогсҗана. Сәрвксн салькн үсинь өрвәлһәд, өвснә бүр кергтә көдләд бәәнә. Эднә нүднд нульмсн цәәрәд, чиигин дусал кевтә гилвкәд, көгшрхләнь халхарнь түрүлхәр белн ичнрә. 
Салдс күн уульдг уга гиҗ келнә. Тернь худл. Эдн зульна. Байрлад чигн, һашудад чигн уульна. Нульмс дарва гиҗ кен эдниг гемшәхв? Кен эдниг келхв? - Не, болҗ, - гиһәд майор пистулан һарһв. Эргнә үщ-дүләг эвдәд «таш-таш-таш»  гиһәд һурв саамлад хасн пистулин болн автоматан ә, үвлин киитн аһарт дүүрән болад, күңкнәд одв. - Өшәһән авхвдн! - гиһәд, тус-тустан андһарлад, барун ам татад эргәд һарад, эдн церг йовсн ик хааляд орв. 
Хаалһнь эднә ут. Чилгчнь - Берлин!